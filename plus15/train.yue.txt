早兩日阿松孭住個背囊，話要去浪跡天涯，結果唔夠一個下晝就俾人抬返嚟。
佢喺英國讀咗咁多年書，英文梗係講得好㗎啦。
乜你咁out㗎？呢款係呢排最hit嘅遊戲嚟㗎！
我屋企有啲事，安頓晒我就會返公司㗎喇。
你個仔入唔入到第一志願學校呀？
我諗住買隻手錶俾佢做生日禮物。
淮山可以止屙，但冇肚屙嘅話食太多會結恭。
你諗住淨係拎呢四個point打？
我唔要你啲污糟錢啊！你仲有冇良知㗎？
你咪拾下拾下噉，快啲過嚟幫手啦。
老細，呢排熱氣，同我整碗下火先。
呢個城市人滿為患，唯有釜底抽薪，控制人口，先可以解決問題。
業主又要加租，小商户冇議價能力，唯有硬食。
佢唔係莫財嘅話，邊肯做呢份兼職吖？
你做姊妹就咪着得咁靚搶主角風頭啦。
佢二十歲就入行，喺保險呢行做咗三十年。
唔好睇呢個阿伯一把年紀，其實佢挑通眼眉，想呃佢無咁易。
唔好只係睇一個人嘅外表，仲要睇佢內心。
佢根本冇鍾意過我，只係我一廂情願。
阿傑同人打交打到遍體鱗傷咁返屋企。
一道冷鋒橫過香港，今晚氣温會下降至10度。
我同佢嗌咗場交，到依家都仲未和解。
我一睇佢眉頭眼額就知佢今日心情差。
靜靜咁望你一眼，輕輕咁轉身而去，從此唔再出現喺你嘅人生。
你做咁多衰嘢仲當若無其事咁，知唔知醜㗎你？
我哋捉到一個ＩＩ，準備將佢遣返。
你嘅一句説話驚醒咗我，我會俾心機讀書。
加啲圖表落去份報告度會好少少。
本書啲字密密麻麻噉，睇得我好辛苦。
嗰個媽媽竟然喺眾目睽睽之下用皮帶打仔。
呢份工佢冇得發揮，我估佢好快會走。
媽媽見到仔女痛，都會感同身受，對佢哋特別呵護。
佢趕唔切煞車，所以撞咗前面架車。
「主角走咗入一個異世界」係好多故仔都用過嘅橋段。《愛麗絲夢遊仙境》就用咗。
本書我未睇完啊，可唔可以幫我續借啊？
深圳水庫泄洪，部份新界地區可能出現水浸。
喺低收入國家，疫苗平均接種比率只有10%。
正所謂豬扒都係肉，好過去自瀆。
阿姨專誠喺加拿大返嚟參加我嘅畢業禮。
我屋企成班塞豆窿要養，點都要捱落去架啦！
佢趕住喺限期前交貨，有氣冇碇唞。
你唔識睇餸食飯咩！有咩車就搭咩車啦！
佢爸爸唔喺度嘅時候，家族嘅生意就由佢打骰。
我哋建議孕婦應該事先了解分娩過程。
有啲人怨屋企窮，唔肯抬頭做人。
你幾點鐘返？我睇吓幾點開始蒸定條魚。
以前啲人結婚前會入元朗買幾擔老婆餅。
你一枝箭噉衝埋嚟，我就梗係閃開啦！
呢套係動作片，仲有好多驚人嘅特技𠻹。
你感冒，就要留喺屋企休息，唔好出去喇。
咁淆做咩唧？遲早都要同佢坦白㗎啦。
笑得寬容啲，唔好咁勉強先得𠿪！
佢被困喺山上面，等咗幾個鐘終於得救。
呢場國際大賽係揚名立萬嘅好機會。
呢套電影有好多留白嘅位比我哋去慢慢詮釋。
《跛豪》講香港六七十年代嘅大毒梟。
我見過銀河，望落去仲以為係一嚿雲。
呢個職位係負責教小朋友中文嘅。
地盤入口有句標語叫工人做嘢要注意安全。
個個仔女都由外國返嚟同佢送終。
你話佢係咪拍緊拖吖嗱？都似喇。
佢為咗導人向善，於是投身教育行業。
今日夏至，而家七點半，太陽都未落山！
次次同佢講親結婚啲嘢，佢都hea我㗎。
星報啲專欄作者因為總編輯被炒魷魚又開天窗喇。究竟啲員工幾時先肯罷工呢？
佢哋嘅爭拗各有各道理，最後由老闆打圓場，話兩個人嘅提議都會試吓。
八號風球搭的士，有啲司機會收雙倍車費㗎。
飛虎隊小心翼翼噉接近敵人嘅巢穴。
佢唔俾傳媒報道今次行動嘅細節。
雖然佢份工得雞碎咁多人工，但係佢好抵得諗，日日開OT都冇怨過半句。
你聽日去chok吓佢，睇吓佢會唔會知啲嘢。
我架法拉利快過你多多聲，食塵啦你！
俾個新嚟嘅同事坐房，都唔俾間房部門主管，唔係妹仔大過主人婆咩？
件事唔關我事，你係要怪我噉我都無話可説。
你平時好靜𠺝，乜今日咁好唱口嘅？
活動吸引大量遊客，為當地嘅居民帶嚟咗一筆可觀嘅收入。
我都唔明點解公司升佢條軟皮蛇都唔升我。
呀婆每日好辛苦咁攞啲爛銅爛鐵去賣。
枝鉛筆掘嘅，可唔可以拎個鉛筆刨過嚟啊？
呢兩個國家啱啱簽訂咗條約，結束咗戰爭。
我哋應該讓路畀趕緊路嘅救護車。
呢個擦鞋仔咁高人工唔係因為佢有料，而係因為有老闆照住。
佢去相睇嗰陣，千揀萬揀，揀著個爛燈膽，揀著個花心蘿蔔。
呢隻牆紙同套梳化撞晒色，一啲都唔順眼。
而家市民可以以自取方式領取護照。
腦動脈瘤就好似計時炸彈噉，隨時破裂造成腦出血。
呢隻係灰色唔係粉紅色喎，你係咪有色弱？
做阿媽就最唔想見到自己仔女狗咬狗骨。
佢話就算佢跛手跛腳都贏到對手。
無端白事嚟揾我，係唔係出咗事啊？
出面落緊滂沱大雨，人車都要小心。
佢被困瓦礫三日之後仍然奇蹟生還。
我身邊有好多朋友，但係冇一個係我嘅好朋友。
有人認為西藥治標唔治本，所以寧願睇中醫。
今次真係加得好離譜。不過話雖如此，我都係會幫襯。
武裝分子挾持咗幾十個外國人質作為佢哋嘅談判籌碼。
請大家留意集合嘅時間，唔好遲到啊！
把刀咁尖鋭，你要小心啲唔好整親啊。
雖然未知成唔成功，但係都多謝你幫手先。
佢對隔籬個女同學傾心，但係又唔敢出聲。
我死咗之後名下所有財產都歸你架嚹。
我聽歌聽得好雜，流行歌又聽吓，古典樂又聽吓。
香港大約喺北緯22度，東經114度。
老人家好容易因為身體唔好而厭世。
呢份工好死嘅啫，日日都係倒模咁倒就得。
呢間bar嘅服務一直都係加零一。
到目前為止，醫生對呢種新病依然束手無策。
一個二個唔好吞泡喇，快啲返埋位做嘢。
情人眼裏出西施，佢老婆喺佢心目中永遠都係大美人，幾十年都冇變。
呢條街好旺㗎，啲人日日彳亍噉轉，唔怕無生意。
我連間公司叫咩名都未搞清楚，就盲中中走咗去in。
以前嘅教育電視節目好有教育意義。
呢個病嘅潛伏期長達兩個星期，都係再觀察下好啲。
記得望一望個營養標簽先好買嘢食吖！
明明老細就冇話邊個要負責，偏偏就有人對號入座，擺明身有屎。
每年暑假係港人外出旅遊嘅高峰期。
就到冬天，露營梗係要起個營火先有feel啦。
政府計劃改革長生津，合併普通同高額兩種津貼。
生於1930年，卒於2000年。
女仔人家棟高腳坐，坐到咁成何體統呀？
佢係採購員，每個月都要去大陸辦貨。
我唔係好清楚部相機點用，你可唔可以教下我啊？
主題詞作為檢索點，有兩大功能：給予相關資料適合嘅主題，與及等讀者可以尋找相關主題嘅資料。
副偈個電池好似冇電，撻車撻極都撻唔着。
加強人才培訓會為香港經濟提供新嘅動力。
你嗱嗱聲做埋啲嘢喇，唔係就冇時間食飯㗎喇。
你琴晚有冇瞓覺啊？個樣好殘喎。
你沿住條路行到篤，就會見到座公廁。
活嘅語言始終係口語為主，活嘅語言通常有生勾勾嘅人喺處。
唉，你逼佢唔得㗎，佢受軟唔受硬。
我同你出生入死，你竟然噉對我？
隻藥開始見效，我已經舒服好多。
呢架船真係好奢華，實在係令人驚歎。
網上面啲狗頭軍師自以為好聰明。
市傳阿爺下令出手托市，上證指數中午過後回升至二千點樓上。
佢入咗餅錄音帶，然後撳咗個「錄音」掣。
我哋結果去咗打邊爐，食咗接近三粒鐘。
中古時代好多個文明都有重大嘅發展，包括歐洲、伊斯蘭世界、同唐宋等嘅中華皇朝，佢哋都喺科學同文化上有唔差嘅成就。
結婚戒指應該戴喺左手嘅無名指。
俾人打一定要還拖，俾返啲顏色佢睇。
佢俾人起咗底，全名同電話都俾人放咗上網。
仲有一個鐘都食晏啦，而家食少少嘢頂住肚餓先啦。
今日晏晝我哋去咗水族館嗰度睇企鵝。佢哋真係好得意！
佢生完仔之後個肚皮仲係好光滑。
班賊咁易得手？係咪有人放水啊？
你講完搞到我淆淆哋唔敢見佢添。
我已經將我所識嘅嘢全部傳授咗俾你。
男朋友次次送嘢俾佢，佢都會喺公司度曬命，好煩。
我就嚟要考口試喇，要操下啲英文先至得。
阿揚讀書好叻，但係佢好曳，所以老師對佢嘅印象大打折扣。
閃婚未必好快離婚嘅，至少我朋友婚姻仲好美滿。
如果我通過到今次嘅考核，我就正式成為實習醫生喇！
為咗改善我嘅唱歌技巧，我報咗聲樂訓練班。
為咗得到家產，嗰仔居然謀害自己嘅爸爸！
打個比方：太陽就好似隻橙咁，又圓又多窿。
呢條友好貪錢㗎，之前俾人發現佢偷公司錢。
你哋以為食飯嗰陣我睇唔到你哋喺度眉來眼去咩？
點解你唔自己出面將件事講清楚呢？
呢個秘密喺佢個心入面埋藏咗好多年。
青山電纜隧道可以容納八組高壓電纜。
佢兩個入咗去廁格，唔知喺度做緊咩。
呢首歌最近咁hit你都冇聽過？有冇搞錯呀！
英式足球係圓嘅，美式足球就係橢圓嘅。
佢好鍾意喺朋友身上攞著數，大家都好討厭佢。
你介紹隻股票升咗好多，今晚我請食飯！
啱啱學行嘅小朋友免不了會跌親。
自從嗰間網媒要收錢之後，就少咗好多人睇。
你今次失敗，主要原因係你輕敵。
睇佢成個黑面神噉，我地都係唔好惹佢喇。
下個月開始加人工嘅消息好振奮人心！
政府使咗四千萬去教育公眾吸煙嘅種種害處。
佢今日精神咁飽滿，尋日做咩嚟？
佢冇事前計劃，就咁搦住舊錢盲摸摸返大陸開廠。
佢每步棋都諗咁耐，睇怕終於都棋逢敵手喇。
忽然間落大雨，搞到我揦手唔成勢。
我聽到呢個消息之後，多少都有啲失望。
居然挑戰大總統，真係不知天高地厚。
咁明顯嘅手球都當睇唔到，擺明係黑哨啦！
蒲精嚟㗎佢，晚晚都去蒲，唔玩到四五點都唔捨得走。
當我見到啲小朋友喺街上面乞食嘅時候，我覺得好悲哀。
你間房咁烏喱單刀㗎？平時冇執過房定啦。
吊威吔唔係就噉拉起個人咁簡單，演員要識得喺空中平衡。
呢區真係冇啖好食，附近啲餐廳又貴又難食！
行動之前，我會分析咗線人畀我嘅情報先。
個老師好差，根本就係誤人子弟。
個冰箱好似壞咗，半日都制唔到冰，啲雪糕又融晒。
香港啲貓都俾佢哋啲主人餵到肥肥白白。
你唔好橫衝直撞啦，好易會撞到人㗎。
我經期唔太準，已經兩個月冇嚟M。
呢隻質料又輕又實淨，最啱做風褸。
電影行業要傳承同發展，就需要吸納更多年輕新血。
你撫心自問，到底自己有冇做錯到。
呢件事為我哋開啓咗一個新世界。
你一路講嘢一路𡁻香口膠，好冇禮貌㗎。
隻檐蛇響天花板上邊爬嚟爬去，真係睇到我心都煩。
我喺博物館見到《猛龍過江》嘅戲橋。
我哋響應特區政府嘅號召，星期日去投票。
阿松條毒男時常都掛住佢啲萌娘。
買樓要裝修、搬屋、置家私，好多雜費要使。
做咩好啊，我要磨時間磨到三點呀…
你喺醫院住咗咁耐，入屋企門口之前要檻過火盆先。
佢為咗幾千蚊報酬運毒，最後判監超過十年。
香港隊喺田徑項目取得一金三銅嘅成績。
我喺地鐵站跣親，幾十個人望住，真係𤓓到爆呀。
你講嘢唔好咁多口水啦，有你講冇我哋講！
聽日嗰場要二百個臨記扮學生，你同我揾班臨記嚟開工啦！
佢唔單止日日加班，有時甚至乎冇得放假𠻹。
呢間燒腩鋪啲例湯落得嗰些少豬骨，啲味仲淡過師姑尿。
為咗今次嘅匯演，我哋已經排練咗至少半年以上。
如果中英文版本有唔同，以英文版本作準。
佢生長喺一個經濟環境好嘅家庭。
盂蘭節就嚟到啦，夜晚唔好成日出街。
篇文前後矛盾，都唔知邊句先真。
聽聞有啲明星靠養鬼仔嚟帶旺運勢，唔知真唔真？
為咗入大學，佢呢半年都廢寢忘餐噉讀書。
佢只係一個掛名組員，根本冇做過嘢。
我哋所有嘅訂單都係用電腦處理嘅。
詞項邏輯一度被認為係完美嘅，即係話，邏輯冇可能再有任何改善，直到謂詞邏輯嘅出現。
一段美滿嘅婚姻需要雙方嘅努力維繫。
呢啲嘢我哋轉個地方先講啦，呢度好應聲㗎。
呢間航空公司多年嚟劣績斑斑，受到嚴厲批評。
好多時候佢都喺度等，睇準先起筷。
只有嗰堆位高權重、遙不可及嘅人先有資格「貼地」，所以「貼地」本身就係一個如此矛盾嘅詞語。
獨立創業嘅公司，五年後仍然生存嘅就只有15%，10年更加只得6.3％。
呢部新款跑車沿用上一代嘅設計風格。
Download咗個程式先用到。
如果你想見陳生，你要事先預約。
做嘢要踏踏實實，咪咁沙哩弄銃。
阿媽話個廚房係佢嘅，唔俾其他人入去。
呢首詩入面用咗好多唔同嘅意象去描寫「擁抱」嘅感覺。
你唔使扮傻嚹，我知你實知道啲嘢嘅！
我老公好鬼冤氣㗎，隔幾個鐘又打嚟問下我點，話掛住我喎。
套戲改編自文學上一個出名嘅故仔。
隨住時間嘅過去，嗰件事已經逐漸被人遺忘。
有史學家話鴉片戰爭係大清嘅奇恥大辱，我就話係自取其辱。
放假梗係約埋幾隻麻雀腳打返幾圈啦。
有事咪照直講囉，使唔使成日對我又翳又諦呀？
煲機要校返適當音量，播返合適嘅聲響，先會老化得宜，否則只會令器材受損。
熱帶風暴電母集結喺雅蒲島以西約240公里。
唔好講廢話，快啲講個真相俾我知！
呢度得我，強仔同明仔，三缺一，所以打唔到麻雀添。
持月票者可以不限次數乘搭「北角至九龍城」及「北角至紅磡」航線。
由今日開始，陳生執掌成個物流部。
今日係國際足球比賽開賽嘅日子。
我心入面有好多筆墨形容唔到嘅痛苦。
我同佢都咁鐘意打機，真係臭味相投喇！
公司山頭主義嚴重，係一直以嚟嘅積弊。
好耐冇咁齊人喇，今晚難得可以把酒言歡。
阿仔升咗上中學之後開始反叛，唔聽我話。
個海港好大，可以停泊大型郵輪。
家祺讀中學嗰時玩過籃球校隊，球技到而家都冇生疏到。
唔理三七二十一，你同我交咗稿先好放工！
政府打算收返新界嘅棕地嚟起屋。
街市個阿嬸好好人，成日都搭多兩條菜畀我。
嘩，你著到鬼火咁靚，去邊度wet呀？
疫情越嚟越嚴峻，市面上嘅搓手液真係一支難求。
做會計真係好辛苦，晚晚都踩到凌晨先收得工。
由昔日小漁村蜕變成為今日嘅國際大都會，香港百幾年嚟嘅城市變遷盛載著豐富嘅歷史文化。
佢冇現錢找數，俾人押咗去櫃員機撳錢。
59歲嘅佢身形依然好fit，手瓜起𦟌。
佢係咪唔開心啊？點解唔多理人嘅？
食飯冇錢俾吖嗱，同我拖入後巷放狗咬佢！
等件事攤凍咗，記者就唔會再追問㗎喇。
痴線到你咁嘅樣，醫返都嘥藥費啦。
你成日食煙，好燥㗎，飲啲涼茶下火啦！
阿源甚至仍然同阿琛再會，表面冰釋前嫌，實質只為觀察成果。
一底雞蛋30隻太多，我通常都係買半底。
煮麪嘅時候過一過冷河會令麪質更加彈牙，更加有口感。
每逢中秋節都會有好多人去維園賞月。
不如揾人查下佢個背景，我覺得佢好有可疑。
選擇移民去馬來西亞係因為當地紙水低，樓價係香港8分1。
呢位球員同球會解約，恢復自由身。
陳教授將我嘅推論引申到更加高嘅層次。
我幫佢戴咗眼罩，佢家下咩都睇唔到。
去旅行都度住度住，邊度過癮㗎？
我喺中學上家政堂之前，我連打雞蛋都唔識㗎。
過去啲嘢就唔好諗咁多，諗多冇益啊。
入澳牛食嘢，由點餐到埋單都唔使十五分鐘。
政府希望可以喺2017達致特首普選。
我嘅家族史淨係可以追溯到清朝末年。
呢套戲上年入圍金像獎最佳電影。
我想讀時裝設計，所以我諗住報理工大學。
我爸爸因為屋企冇錢，十歲就輟學喇。
佢咁忙都嚟幫我整電腦，真係唔話得嚹。
呢間嘢掛羊頭賣狗肉，所以個名好差。
呢啲幾蚊嘅筆，粗粗地用住先啦。
為咗供個仔去外國讀大學，我哋惟有節衣縮食。
嗰啲錢咁濕碎，唔好同我計較啦！
一戰後，寶馬開始生產電單車同電單車引擎。
你哋唔好嘈喇，目前最緊要嘅係保持冷靜。
佢頭腦好簡單，所以唔識玩心計。
公司計劃下年更換一隻新嘅防火牆。
蠶蛹蒸煮入宴有1400多年嘅歷史。
政府官員晏啲會開個記者會，為大家解畫。
咁熱嘅天氣跑馬拉松賽跑，我去到終點嗰時真係覺得有啲虛脱。
你哋唔駛做戲喇，我乜都知道晒喇！
呢兩篇文章如出一轍，究竟係邊個抄邊個啊？
佢身高得160但係胸前就有對F奶，仲唔係廟細燈籠大？
唔喇，我夜晚飲有咖啡因嘅嘢會瞓唔着。
呢個司長民望好高，好有號召力。
佢成日借啲意挨住我，又用眼神挑逗我。
聽講佢非禮啲女病人，真係冇醫德。
佢好鍾意睇書，所以年紀輕輕就已經好博學。
啲電器真係海鮮價，減價嗰陣可以平成一半。
我好羨慕你有一個咁融洽嘅家庭。
呢包茶葉絕對係饋贈親友嘅佳品。
你帶多咗嘢食，咪分啲俾人囉！唔好咁小家喇！
正如我伯爺話事偈，牛唔飲水唔撳得牛頭低。
張茶几太矮，搞到我拎咖啡嗰陣要彎低條腰。
謠言止於智者，唔一定要澄清嘅。
港產片可以話係世界知名，以動作片、鬼片同警匪片做得最出色。
兩間大學嘅醫學研究水平叮噹馬頭。
出國遇事唔使太驚青。揾就近嘅大使館就得。
點解唔轉台啊？你用開嗰間咁貴。
一滴水大約有十萬億億個水分子。
我哋啲老餅喺啲後生面前真係好慚愧。
我要趕兩點架巴士返學，聽日先講。
大佬我呢排手頭有啲緊，可唔可以幫幫手度水呀？
有咗地圖，就算去到完全未去過嘅地方都唔會蕩失路。
你歌都唔識唱，有咩資格做歌唱比賽嘅評判啊？
嗰個人講嘢語無倫次，大家都費事理佢。
自從考完試，佢就喺屋企打機度日。
每次叫親凍檸水，阿媽都問點解唔叫檸茶，話檸茶抵飲啲。
呢個花園真係幽雅，好適合一個人喺度睇書。
我送咗盒茶葉俾我男朋友嘅媽媽做見面禮。
清明節好多人帶埋香燭水果去掃墓。
搞咗一個禮拜，終於完成咗新屋嘅裝修。
呢個明星一舉手一投足都好優雅。
佢哋裸跑抗議殺害動物謀取皮毛。
你係行內嘅翹楚，我早就久仰大名喇。
教育，就係畢業之後，將喺學校學到嘅嘢忘記晒之後剩返低嘅嘢。
公司今年各項收入嘅總和係二百萬。
一個錯誤都可以對一個人嘅誠信造成好大嘅傷害。
詩琳一個月換三個男朋友，換畫如換衫。
你條屎忽鬼，又話幫我買飯又冇買。
我係指佢嘅人格有問題，而唔係佢個樣。
六十年代，好多教會喺香港創辦學校。
阿仔成日扭計買玩具，郁啲就𦧲地大喊。
唔好一味附和，畀啲自己意見嚟。
旅遊業帶動嘅經濟復蘇將惠及其他行業。
佢入咗政府做Engine，而家逗緊七萬幾一個月。
退咗休嘅主席突然喺會議度出現，嚇親好多員工。
呢棟樓得個殼，大堂執得靚，但其餘維修乜都無。
你大個喇，唔可以再瞓BB牀喇。
我哋嗰次咪去食飯嘅，撞到嗰個咪阿傑囉。
佢尋日行行吓街忽然心口痛到𨀤低咗。
為咗過到奢侈嘅生活，佢寧願黐金糠。
呻鼻涕呻到si li sir lur
月球嘅地心吸力只係地球嘅六分一。
平時睇恩恩衣著咁保守，今日見佢畢業晚宴著起呢條裙，身材真係好有料到，好索。頂！原來佢一直以來都係禾桿冚珍珠。
你頭上淨係得幾條毛，唔使梳頭喇。
你熱底呀，要食多啲清涼嘅嘢先得㗎。
佢只係個孩童，唔可以俾佢一個人留喺屋企。
公司山頭文化嚴重，係一直以嚟嘅積弊。
你晏晝淨係食一塊油占多夠㗎嗱？
你邊度唔舒服啊？面青口唇白嘅？
佢去咗行船，半年先返屋企一次。
呢個惡霸成日同佢啲黨羽作威作福。
呢張一九七零年版嘅銀紙，面值係十蚊，依家已經升值至一千六百蚊喇！
佢尋晚同父母出咗櫃，好開心得到父母嘅支持。
你要拋開原有嘅睇法，用新嘅角度去諗啦！
依家即影即有咁流行，旺角啲貼紙相都執得七七八八。
個蘋果好大個，不如我哋一人一半食咗佢？
佢食飯嗰陣，俾對竹筷㔆到隻手。
佢從眾多嘅證據之中開始睇到呢單案嘅端倪。
你上司咁好相與，請半日假應該冇問題嘅。
成面都係暗瘡，我唔遮瑕係唔會出街㗎！
你講成咗呢單生意，為公司立咗大功。
佢俾條女搓圓撳扁都冇投訴，睇嚟佢哋應該打風都打唔甩。
認真對待每一個細節係最正確嘅工作態度。
佢身體好柔軟，可以俾佢學下體操喎。
出面咁大風，你點可以撇低佢自己一個返屋企㗎？
幫會嘅事以和為貴，動到皇氣就唔好啦。
日本京都有大柞好靚嘅寺院建築。
我受過佢恩惠，而家佢有難，我既然有能力幫佢，點解唔報答返佢呢？
呢個地方咁僻靜，啱晒你哋返工嗰陣做蛇竇啦。
比較暖嘅海水承載氧氣嘅能力會低啲。
啲非法的士好興冚旗，然後等遊客路過就拉佢哋上車，收貴佢哋。
工會決定由今日開始按章工作，爭取加薪百分之3.5。
政府喺教育層面仲有好多改善嘅空間。
地中海近日接二連三發生人蛇船海難，短短兩日就有過千人葬身海底。
雙方嘅論點得嗰三幅被，無咩新嘅理據。
佢成日曬太陽，唔怪得成身古銅色啦。
每年都有好多名人出席呢個盛會。
阿松佢個書架俾萌娘漫畫掗住嗮，搞到冇位擺正經書。
噚日，美國總統接見咗外國元首。
我間公司雖然人少少，但班夥記都好做得嘢㗎！
你等我chur掂兩篇paper先，聽日要交啊。
我同佢有牙齒印，唔好編我同佢喺同一更。
阿明提出嗰條問題好鋭利，問到我口啞啞。
唔好幫趁呢間嘢啦，正一謀人寺嚟。
人人都譴責恐怖份子嘅血腥襲擊。
我啲眼界好差，次次射籃都撞籃框。
佢嗰副不可一世嘅嘴臉，真係好乞人憎！
青山道發生嚴重車禍，司機當場斃命。
唔知邊個明星嚟呢？咁多fans接機嘅？
超級射手雲尼斯達羅即將加盟曼聯。
甲：「粉紅色真係好靚囉！」乙：「係鬼…… 」
雖然佢嘅物質生活好豐富，但係精神生活有好多欠缺。
老細明知佢有病都要人返工，太不近人情嚹。
舞會就快開始喇，點解你仲未上妝啊？
呢個黑幫大佬有好多走狗幫佢做嘢㗎。
我哋啱啱識咋，十畫都未有一撇，點會咁快結婚啊？
嗰棟大廈火燭，啲烈焰燒到含含聲。
你唔好狗眼看人低，有朝一日我會有錢過你，到時我要你舔我鞋底。
佢哋個婚禮好低調，少過三十人出席。
香港經濟唔再以農業或者工業為主。
呢個演講長三個鐘，中間會有一個十分鐘嘅break。
班摺友日日獨來獨往，無同佢地傾過解。
我唔妥你，我可以𢭃你；我唔鍾意你，我可以𢱕你！
你成日淨係講耶穌，人哋梗係唔鍾意聽你講嘢啦。
殺人放火金腰帶，修橋補路無屍骸。
不如聽日晏晝個會都係你present返。
請尊重及善待寵物，唔好殘酷對待佢哋。
阿仔成績越嚟越差，要睇緊啲佢啲功課。
要通情達理，理性同感性缺一不可。
老闆落手落腳，兩個月就搞咗間分公司。
甲：「你贏唔贏到佢呀？」乙：「都有機嘅。」
今晚掛八號又點喎！聽朝返工前就落波㗎啦，記得準時起身返工呀！
去旅行嗰陣，衣服、鞋襪及其他衣物記得要分好。
而家男子100米嘅世界記錄係9.58秒。
呢度離地鐵站好近，行幾分鐘就到。
新嘅系統將啲電郵group埋一齊，易睇好多。
以前幾乎每家每户都買「生命麪包」，我都係食佢大㗎。
刺客通常都好叻喬裝同埋混入人群呢啲技巧。
身為香港嘅一分子，我想為呢個地方出一分力。
呢張飛只係喺發出當日先至有效。
疑犯唔開門，結果差佬揾人爆門入屋。
佢哋結咗婚之後就會搬入新買嘅愛巢。
佢不單止請我入去，竟然仲請我飲一杯咖啡添。
喺第六屆立法會裏邊，建制派佔咗大多數。
佢摵起條筋走去屋企附近嘅魚塘釣魚。
政府入面有好多個部門，有唔同職責。
個考古學家話呢批銅器係喺西安出土嘅。
我哋唔係成日出街食嘅，一時時嘅啫。
大家分工合作，事情好快就會辦妥。
中華文化藴含好多博大精深嘅道理。
第一次見面，個女仔就蹺住我隻手行。
呢個人專喺巴士度佔便宜，拉咗佢就啱嚹。
今日氣温介乎19至23度之間。
媽媽十月懷胎生你出嚟，你要孝順啲啊！
好似鹹菜噉（比喻殘舊、巢嘅衫、紙張）
飛行服務隊喺海上拯救咗兩名船員。
佢以為自己有咗，好彩只喺虛驚一場。
佢哋擺咗圍解穢酒之後就換咗套孝服。
呢條裙紅當當，太搶眼喇，揀過件啦！
你再miss多一堂，就肥佬等retake㗎喇。
政府應該為本港工商業發展締造有利環境。
半班人攞C+，咁都叫好grade？
你揾人做替死鬼，你咪可以甩身囉！
你要瞄準個target，之後先好射。
曬傷咗嘅話搽返啲蘆薈會好啲㗎！
好耐冇食日本嘢，不如我哋今晚去食放題囉。
小朋友最好喺愉快嘅氣氛下學習。
佢嘅言論相當鋒利，下下針住對方嘅弱點嚟講。
佢態度強硬，睇怕今次都唔會和解收場。
特區政府忠告市民：吸煙足以致命。
佢心腸惡毒又醜樣，就好似白雪公主入面個巫婆一樣。
一人做事一人當，唔好搞我老婆同我個仔！
喺中國，使用手提電話已經好普及嚹。
你真係無藥可救，望君嘗糞啦你！
人一世物一世，有機會應該去外國睇下。
佢出賣咗黑幫大哥，結果俾人追殺。
佢哋都係受害者，唔應該怪佢哋。
立場一致嘅人當然會互相支持啦。
嗰啲攞到三十幾萬票嘅立法會議員係更加唔會將特首放在眼內。
佢跟咗個好老細之後就平步青雲。
影相用腳架就可以減少相機震動。
呢件事唔係開玩笑㗎，你認真啲啦！
有啲參賽者輸咗第一圈神色黯然。
晏晝1點同我講bb透氣唔順，要聞氧氣。
塊包漚咗啲菇出嚟喇，快啲掉咗佢啦！
好似話今晚有獅子座流星雨睇喎，聽日又放假，不如今晚一齊去觀星吖！
涉嫌強姦嘅疑犯今日俾警方逮捕。
一日開十個鐘頭工，真係苦過弟弟。
呢次山泥傾瀉淹沒咗大約二百間屋。
班長疊起同學交嘅功課簿，然後先放入簿櫃。
今年經濟唔好，營業額倒退咗好多。
佢喺法官面前已經好努力咁為自己辯解，但係最後都係畀個官判咗有罪。
你飲酒應該適可而止，唔可以過量。
我想揾一個同香港近似嘅地方定居。
電影編劇正正就係原著小説嘅作者。
學校派咗張家長信返嚟講下年轉學校canteen飯商。
阿松攞到個獎學金之後就好手爽咁買咗成拃新傢俬。
學生質疑教育局取消試題係無風起浪。
𨋢門一開，就見到有三個人瞓咗喺度。
佢哋幾個女仔感情好好㗎，仲成日講笑話第日一齊買間姑婆屋添！
自拍濾鏡apps走紅，私隱無晒保障。
我求神拜佛都望佢平平安安返嚟。
佢哋得一粒女，梗係當佢係寶貝啦。
佢父母擔心佢會俾佢啲豬朋狗友帶壞。
佢唔肯聽我嘅忠告，我可以點做？
我已經將依份工作交託咗俾李先生。
佢喺個文件夾度抽咗一份文件出嚟睇。
我成日見到啲消防員喺消防局度打排球。
而家係自由活動時間，大家三點鐘返嚟呢度集合啦。
事發之後，佢因為太驚，所以等到第二朝先至報警。
緊張關頭， dup車唔到變咗畀油。
我覺得呢兩隻牌子都係差唔幾啫。
你再唔勤力啲做嘢，小心保唔住份工啊。
佢喺菜欄打工，每朝都要三點鐘起身。
啱啱入職，如果你老細唔睇你台戲，代表你冇運行，可以收皮。
樂小姐情商莫莉同凱特重回公司幫手。
後方嘅補給對於戰爭嚟講都係好緊要㗎。
你太破費喇，買咁多禮物嚟探我！
佢買蔗唔係攞嚟食，係要同我玩拗蔗鬚。
佢老婆偷情之後，毅然決定展開新生活。
我今日終於睇出你嘅廬山真面目。
香港保衞戰爆發，大批青年自發參軍。
你個衰鬼，做乜好日唔嚟揾下我？呢排去咗邊度發財呀？
除咗俾人配音之外，陳偉霆呢隻廣告亦成為萬能KEY，好似無論係咩都可以套用得到。
天后誕嗰日好多地方都會打鑼打鼓，舞龍舞獅。
七張櫈就夠喇，其餘兩張放返原位啦。
個碗底仲有啲渣㗎，泌咗啲汁食埋佢吖。
我得好少錢，唔夠買新出隻模型。
呢幾套劇嘅情節都係大同小異，好鬼悶。
揾個簪玉簪埋呢兩條線佢，唔好銲實。
買咁多名牌，俾佢一個月賺四萬蚊都會超支啦。
拆錯咗主力牆會影響成棟樓嘅結構。
我知你好嬲，但你都唔好找佢悔氣吖！
上次我哋去台灣旅行，喺民宿度住。
機師一定要隨時留意住架飛機儀表板顯示嘅數據。
佢日日都著黑色衫，覺得噉樣好型。
一對新人收到好多賀禮同賀卡，特此向各位致謝。
佢生日出偽娘打扮，講真又幾靚。
請問有冇巴打有2016年中文paper？
小姐，我哋呢度乜嘢晒士都有，你可以放心。
佢咁做，都係想考驗吓你嘅容忍度啫。
呢棟舊樓日久失修，已經連鋼筋磚頭都露埋出嚟。
佢做咗三十年老煙槍，舊年終於戒煙。
一個人嘅成就係唔可以用金錢去量度嘅。
同事請假，但其他人忙到痴線，分身不暇，做唔到佢嗰份。
呢個係唯一嘅方法，好歹都要試吓㗎喇。
佢嘅情緒成日大起大落，上一分鐘仲喊緊，下一分鐘已經笑返。
你班友做嘢完全揸流攤嘅，我點信得你過？
佢喺嘗試走私三千克海洛英入國家嘅時候被捕。
以前你就六塊腹肌，而家就一嚿大肚腩。
明火煮食始終都係比微波爐好味啲。
有人辭官歸故里，有人漏夜趕科場。
中學嘅物理通常淨係教到古典力學。
我尋晚發夢，夢見自己變咗做隻蝴蝶。
我哋聽日就要present，你而家話唔舒服，摟屌呀？
條八婆好扮嘢㗎，連嗌個叉飯都要講英文。
淨係幫我改文法得喇，唔使睇內容。
你個仔真係好趣緻嘅唧。見到佢個面珠墩就想搣喇！
佢經常同朋友進入呢間荒廢嘅戲院探險，喺超等度玩捉迷藏。
佢最鍾意同人拗頸，句句都一言九頂。
我哋討論過幾次，都依然冇共識。
全部啲舖頭閂晒噉，好似死城噉。
陳太下個禮拜請飲，你會唔會去啊？
冇見一年，你個仔大個咗好多喎。
今個學年起，初中要必修中史科。
隻隻字都寫到烏喱馬杈，打晒風咁，點睇啊？
我哋附屬大學文學院，係一間非牟利及自負盈虧嘅中心。
大家講好每人夾十萬蚊投資呢個項目，你唔係而家想縮沙呀？
銀行經禁制令凍結咗佢所有嘅户口。
依家個個地鐵站都有自助相機俾人影快相，好方便。
我寫咗個program去計2至100000之間有幾多個質數。
爭咁一隻腳啊！快啲叫人嚟打啦！
後生細仔，唔係跑兩步就冇氣下話？
呢間屋睇落好舒服，而且闊落到不得了。
有幾個人喺大廈門口把守住，以防有人闖入。
佢倒瀉晒阿婆整畀佢嗰啲午餐，白費阿婆一番心機。
政府唔科水俾我哋，好多研究都做唔到。
天文學家最近發現咗一個新星球。
依家啲港女死都唔會同黑警上牀。
西旅旅長羅遜准將因為保衞香港而戰死沙場。
你可唔可以平心靜氣聽我解釋先啊？
呢個城市得天獨厚，陽光充足，種出嚟嘅農作物特別好。
而家個個都用電話影相，都冇乜曬相舖剩喇。
佢幾日冇食嘢，而家無論食乜都覺得好好食。
人地宴會，佢不請自來，無人理佢，唯有自己玩手機。
今次嘅機會好難得㗎，真係可遇不可求，你要好好把握啊。
你keep住做運動，身體就會好㗎喇。
我兩晚冇瞓一口氣睇晒呢套小説。
佢係當今世上數一數二嘅心理學家。
你最好同我乖啲，如果唔係我就返屋企治你。
做人唔應該避重就輕，應該要迎難而上。
噚晚八號風球，吹咗幾個貨櫃落海。
唔識就睇人地點做，唔好搞亂檔。
我哋冇辦法知道古人真正嘅諗法。
呢個改卷員俾分好鬆手，好易攞A㗎。
呢條友成日都周圍呃呃騙騙，都唔知呃左幾多個人俾錢佢使。
我好易開心嘅，譬如話你請我食飯啦。
退休之後去一個生活指數低啲地方生活好啲。
今朝呢隻債券嘅價位曾經大幅波動。
佢見香港冇得讀脊醫，所以過咗美國讀。
今晚雨量將會增加，低窪地區嘅居民要小心。
公共圖書館舉行讀者聯絡小組茶敍，歡迎用户發表意見。
乾花可以擺耐啲，感覺冇咁嘥嘢。
中醫指撳人中可以令血壓升高，對昏迷、休克有急救效用。
學一種語言要培養語感，一定要多睇多聽。
越南畀法國殖民過，河內有啲建築都好有異國風格。
婦孺喺傳統中國社會係低地位嘅。
好在你夠順攤，唔係就實食蓮子羹嘞。
提醒返大家，戲院入面唔可以食嘢、飲嘢。
我地以一分之差輸咗，無緣冠軍，第三次飲恨攞銀牌。
你唔係以為佢真係有咗呀？流料嚟㗎咋。
我聽日會去紐約，我到埗之後打俾你吖。
唔關你事，你做乜插手？！正一攪屎棍！
阿爺同特區政府研究削減自由行，開始有啲眉目。
瘋狗症100%死亡率，有得預防冇得醫，發病等於被判死刑。
佢對國際局勢洞若觀火，成功預測大戰發生。
佢哋行得好埋喎，係咪男女朋友啊？
我啱啱買咗套慢煮返嚟，今晚等我煮返幾味啦。
兩個幫派之前爭地盤爭到開晒片，而家響呢間酒樓度飲和頭酒。
佢一收到佢個仔受咗傷嘅消息，就慌忙咁趕到去醫院喇。
兩兄弟唔肯相讓，仲大打出手㖭。
佢哋聽到呢個好消息，不約而同唱起國歌。
呢科好chur㗎，你真係想take？
呢個網站成日喺第二度撻啲文返嚟登，完全唔尊重原作者，一於port爆佢唧！
今日玩大富翁係真金白銀，各位認真啲。
唐人過年過節都鍾意舞獅或者舞龍助興。
吓，你咁都唔明？佢擺到明係講説話你聽啦。
佢一入門口，就第一時間衝咗入廁所。
我尋日chok親條頸入咗廠，聽日同唔到你哋打波喇。
今次個project佢揸大旗。
你爸爸係一個明理嘅人，一定唔會反對你嫁西人嘅。
啲貪官做咁多衰嘢，一定會畀雷劈！
Richard係法律界嘅男神。
你一次過做晒啲功課，咪乾手淨腳囉。
近排冇咩新嘢搞呀，平日咪返工等放工囉。
有人話，人性中最應受鞭撻嘅係貪婪。
做行政主管最緊要識得知人善任。
我讀大學嗰陣返過三份part time。
要預防傳染病，請注意下列幾點。
你喺呢啲屋邨仔開士多，塘水滾塘魚，只會一世冇發達。
大家一心一意做好件事，呢樣就係誠意。
我嘅夢想係去非洲睇動物大遷徙。
水份對人體嚟講係唔可以缺少嘅。
個颱風竟然識回馬槍，仲一次勁過一次。
佢呢排嘅行為變得好怪異，係咪吸緊毒？
枝槍唔好指住人啊，小心走火啊！
唔好坐到攣弓蝦米咁，第時你會腰骨痛。
舊時，好多女仔結咗婚之後成為住家婆。
身為大學生一定要做齊大學五件事。
學返幾門手藝，俾人炒咗都唔會餓死吖嘛。
佢請咗兩個月假，一氣呵成咁寫咗一本書。
咁耐冇寫信俾佢，都唔知由邊度落筆好。
屌其實個金魚缸係咪流㗎？點解啲囡囡會望住我笑嘅？
阿松佢日日淨係匿喺屋企睇萌娘唔做運動，依家搞到有水桶腰。
出嚟集會嗌兩聲，只係好廉價嘅表態。
面對啲咁唔公平嘅決定，我哋一定抗爭到底。
無線想取消明珠台麗音，配音都慳。
等陣燒嘢食，揾人幫手買兩包炭吖。
雞蛋要經過廿一日先會孵化成雞仔。
阿松走去同個大隻佬拗手瓜。阿松用咗成半個鐘拗，個大隻佬隻手臂都仲係郁都唔郁。
每次去茶樓，燒賣同蝦餃都係必食嘅。
我呢間廠啲皮具全部都係手工貨，出便用機啤嘅貨同佢哋邊有得比。
我哋要動員全國嘅人民嚟對抗疫症。
間間香港學校都傳説曾經係一個亂葬崗。
你咁忙，重應承咁多義務工作，噉唔係自討苦吃咩！
一直增加社會福利解決唔到問題，根本只會多隻香爐多隻鬼，不如諗下助人自助仲好。
落地喊三聲，好醜命生成，溝唔到女就認命啦。
挑！佢都有得升？真係水鬼升城隍囉。
佢控波好勁㗎，用腳的波可以連續一百下唔落地。
佢自恃高大有型，周不時玩一夜情，仲成日換性伴侶，十分之濫交。
再唔去火車站，就趕唔到班車㗎喇。
女人排卵期行房，有助增加大肚嘅機會。
條友同我sell保險，我都費事睬佢。
唔同嘅活動令到呢度好有節日色彩。
你係咁催谷個仔讀呢樣讀嗰樣，佢會好辛苦㗎。
功課？夜晚先做啦，而家午睡下先。
喺音樂上，節奏嘅強弱係好重要嘅一環。
你篇文好似條紮腳布噉，又長又臭。
今個月失業率增加咗百分之零點二。
為咗達到指標，我哋要努力加把勁。
啲生蠔食唔食得㗎？睇落好似唔多新鮮。
既然其他國家都可以成功限制每日工作小時同埋實施最低工資，我相信喺香港都一定得。
佢哋話安眠藥食得多會上癮，呢層我都知，但係我唔想令到自己咁辛苦！
你點會咁失策唔記得幫講者買水架！
個新人完全埋唔到堆，冇人理佢。
呢碟餸雖然醜樣啲，但係味道唔錯㗎。
呢排冇做運動乜滯，我覺得自己肥咗又重咗。
死開啲啦屌你！依家同你好熟呀？
手刀打後頸唔會即刻暈㗎，唔好睇戲睇上腦。
你啱啱先出院，唔好周圍走動呀，留喺屋企休息下啦！
你咁軟弱，點樣可以保護你女神？
仲有兩個鐘，今晚七點就dead喇。
你唔好睇佢成日笑笑口，其實佢隱藏咗好多悲傷。
由於試卷仲未運到考場，所以佢哋決定延遲開考時間。
一年嘅課程教咁多嘢，學生邊記得晒？
大家小心啲搬呀，啲嘢爛咗我要孭飛㗎！
你呢種性格有一日會成為你嘅絆腳石。
因為雪糕有買一送一，搞到要排三個鐘隊去食呀？真係攞苦嚟辛呀！
執返好你啲玩具喇，唔好咁冇手尾！
我同佢咁好兄弟，估唔到會起我尾注。
呢兩箱嘅冬天衫，你好似冇乜點着噉噃。
政府宣佈咗幾項刺激經濟嘅措施。
呢間屋嘅實用面積得200方呎。
自修室近年多咗個花名叫「學界蘭桂芳」。
今日老師喺堂上播放咗一套外國嘅卡通片俾我哋睇。
仆街喇入咗掘頭路，班黑幫就殺到喇。
我細個喺樓梯趺咗落嚟，左手受到重創。
雖然當地政情緊張，不過仍然吸引大批遊客來訪。
秦始皇奴役人民，焚書坑儒，好多人認為佢係個暴君。
善信請勿攜帶大型香燭，清香一炷足以表達誠心。
我一方面又想去醫院探佢，但另一方面又怕影響佢休息。
你碗拉麪要唔要落辣？我唔係好食得辣，落啲啲就夠喇。
呢個警察已經變節，唔再信得過。
你知唔知九嘅九次方嘅個位係咩？
手機啲電用到好似倒水咁，又要再充過電。
今時今日仲住喺棚屋嘅水上人已經寥寥可數。
佢呢番説話語重心長，發人深省。
香港啲書店好多時都冇架擠奇幻書，將佢哋擺晒喺科幻度。
呢套通訊系統唔容許兩個人同時講嘢。
面對一個複雜嘅難題嗰陣，要將佢拆細，然後對症下藥。
你唔拖實嘅話，鴉烏婆會捉走你㗎！
個天才少年十四歲就畀大學破格取錄咗。
我個角色升級之後，開咗個新地圖出嚟。
戰友唇齒相依，一旦割蓆就會全軍覆沒。
我用空郵寄咗封信畀住英國嘅阿妹。
香港有好多唔同族群嘅人，向來都相安無事。
呢部電腦廢到核爆，用兩用就壞。
華人廟宇委員會直轄廟宇總共有二十四間。
我電腦個鍵盤壞咗，而家打唔到字。
我旗幟鮮明、斬釘截鐵、毫無保留噉反對呢份所謂嘅政改方案。
你哋今次遇到意外都大難不死，快啲去還神啦。
聽人講每日飲檸檬水會皮膚靚啲。
呢位小姐路過見到地下有一萬蚊，路不拾遺，報警等警察到場。
天花病已經喺呢個地方絕咗跡喇。
唉！都唔知做乜鬼揞眼以為個期限係下個月。
你殺咗一個我，都仲有千千萬萬個我。
油麻地同筲箕灣都有以城隍為主神嘅廟。
公司又有function要搞，睇嚟又有排忙喇。
呢個plan月費198，簽兩年約包兩GB data。
個個都一啤啤噉嚟，係得我一個單身咋。
小麥係一種原料，麪粉就唔係喇。
佢犯咗個好嚴重嘅錯，所以畀人降職。
你都唔係路嘅，點會將件乾淨衫放喺地下㗎！
呢齣戲完場都未捉到個兇手，一定會有續集嘅。
呢個市鎮冇一份報章有公信力可言。
不出三分鐘，佢就打敗咗對手嘞。
新政黨一上任，前朝政府官員大肆被清算。
有啲中文字嘅筆順，我都唔係好熟。
上體育堂嗰陣，老師都會叫學生盤腿坐低。
佢嘅嘢等佢自己搞掂啦，費事越幫越忙。
攝影師網羅各類圖片，展現香港唔同嘅風貌。
呢個set入面包括晒所有雙數。
大家快啲tag嗰啲食極都仲喺好瘦嘅朋友，叫佢哋今年萬聖節扮骷髏骨得啦。
琴晚黑社會開片，成個旺角變咗槍林彈雨。
佢哋兩個有心病，見親面就鬧交。
我覺得個網頁嘅版面幾簡潔易用，不過有少少悶。
你有心買嘅話，我一囗價十蚊賣俾你。
難關當前，我哋應該和衷共濟，而唔係搞內訌。
我今日誓要喺部機度chok到隻公仔出嚟。
我唔記得帶銀包，可唔可以幫我墊住先？
難得大家歡聚一堂，不如影番幅相做記念喇！
呢套劇嘅下一季都係由原班人馬做返㗎。
我寧願OT有錢，好過要commission。
經過兩年嘅努力，佢終於晉升為經理。
今日「立春」開始出世嘅BB都係羊咩咩，預祝各位媽媽、準媽媽同BB健康快樂，心想事成。
佢頭先仲坐喺度㗎，轉眼就唔見咗佢。
要我哋做100題數聽日交？你high大咗啊？
佢去完美國留學之後，脱胎換骨，好似變咗另一個人咁。
我啱啱claim咗前幾日買代用電筆數。
頭先地鐵度有個阿叔成程響度嗶哩叭啦。
呢對孖女真係一模一樣樣，好難分。
我過去嗰張枱同個朋友打聲招呼先。
我老婆紅杏出牆，我都唔知我做錯啲乜。
處世做人，唔單止要帶眼、帶腦，仲要帶心。
今日有三位作者嘅專欄會開天窗以示抗議。
政府都係天下烏鴉一樣黑，唔可以信晒佢哋。
我細佬有咗精神分裂廿年，要一個月打一次針。
媽媽教你係為你好啫，你唔好成日頂頸啦。
佢啲皮膚白雪雪，一啲都唔似係本地人。
呢個男人西裝骨骨，竟然喺地鐵度非禮女學生，真係好眉好貌生沙虱嘞。
而家啲後生仔唔做運動，行幾級樓梯就氣來氣喘。
今日天氣真係好㷫，搞到我成身都係汗。
你鍾意我呀？做咩成日偷偷望住我？
就算英國仲係歐盟成員嗰時，佢都仲係用緊英鎊。
敵人嘅敵人就一定係自己嘅朋友嚟嘅？
我同朋友碰個面先，轉頭喺餐廳會合你哋！
做嘢要光明正大，唔好偷偷摸摸。
大事化小，小事化無，好快冇嘢㗎喇。
佢咁靚女，多人追冇咩好詫異啫。
對變態人士而言，去泳池睇啲著住泳衣嘅女仔走來走去絕對係「賞心樂事」嘅「睇肉」活動。
喂，妳知唔知妳鍾意開嗰個男仔尋日出咗櫃？
佢因為違反咗限聚令而俾人票控。
家中遭逢巨變，何生每日都要飲酒先瞓得著。
你油指甲油到出晒界，用啲洗甲水洗走佢啦！
呢個project佢瞓身噉做㗎。
呢場雨落咗幾個鐘喇，停啦大佬。
呢個課程內容豐富，涵蓋個人理財以至現金管理。
我企嘅時候成日都將重心偏咗去右腳受力。
佢認為，人事部嘅角色係協助員工發揮所長，從而推動公司發展。
同班老友記大大話話都識咗十年喇。
你平時已經成日遲到，今日仲遲咗兩個鐘，真係離譜！
校規規定學生一定要八點前返到學校。
唔少人經常濫用他人嘅同情心，走去扮傷殘人士呃人捐錢。
隻game新版同以前唔係同一間營運嚟。
我唔想做主席但係啲同學係都要扤我做。
我問我家姐先識大學啲term。
呢度冇哂泊位，不如我哋去第二度。
個阿伯行到搖搖岌咁，好驚佢會跌親。
沙莉第一個衝線之後，我哋走過去祝賀佢跑贏比賽。
打仗嘅時候往往會發生一啲慘無人道嘅悲劇。
另一個文化嘅人理解唔到我哋嘅俗語。
格蘭披治賽車係喺1894年開始嘅。
喂，你火車未到站喎，去廁所搞搞佢先啦，陣間仲要見客㗎！
呢個場景一定要喺三十分鐘內拍完。
我哋都有各自嘅立場，不如叫人幫我哋評評理啦。
長期戴隱形眼鏡可能會對眼睛造成損害。
我哋通常會一邊食晚飯，一邊睇電視。
個仔而家喺警局，你快啲保佢出嚟喇！
呢幾個釋囚因為喺獄中行為良好而提早獲釋。
天王巨星一出現，成個場都high爆。
齣戲前半好緊湊，但後半劇情暴走。
啲師奶劇成日都炒冷飯，同一條橋改下個班底就當新劇！
你咪話啊，而家夏天都冇乜人着涼鞋嘅？
如果一個國家唔想俾人欺負，就一定要自強。
姑勿論佢人品好壞，論工作能力成間公司無人比得上佢。
佢細細個就已經係啜核荔枝嚟㗎喇。
上次染髮染得唔夠色，要補多次飛。
佢一拳打埋我度，好彩我身手敏捷閃開咗。
呢個決策對香港未來嘅發展好重要。
佢有條三寸不爛之舌，嗌交一定嬴。
我冇admin權限所以做唔到。
我部電腦神神哋，開極都開唔到機。
佢話要男女平等，餐餐食飯張單咪又係我埋。
女神就係噉樣糟蹋喺呢條冇腦嘅筋肉佬身上。
呢個人個樣怪怪哋，有啲唔順眼。
呢個國家突然宣布自己擁有核武器。
我唔想返屋企，所以喺街度遊蕩咗兩個鐘。
農夫開始犁田之前，將一個軛套落對牛度。
好多人結婚前都信誓旦旦咁，但結婚後就咩都冇做過。
呢排婆婆隻眼退化得好犀利，視力得返3成咋。
包括粵人在內，好多唐人民系傳統都相信飛蛾同亡魂有某啲瓜葛。
佢做嘢好仔細，照顧BB應該冇問題。
我樣樣都有，唔覺得有乜嘢欠缺喎。
哎呀，我個背脊啊！撻得咁應都有嘅！
條友三番四次鬆章畀對家，鬼到爆。
一唔開心就西面，又唔講原因，點知你嬲乜？
大家應該響應環保，用少啲即棄飯盒。
呢本精讀將一篇六百字嘅課文內容濃縮成幾句。
你點都要喺呢個部門留一水㗎喇。
呢個計劃進行得好順利，應該唔會有變卦。
所有進出呢棟大廈嘅人都要用通行證。
麻雀叫糊最多隻就係十三幺，叫十三隻。
呢個實驗印證咗我嘅理論係啱嘅。
佢咁細個，仲未開竅嘅。 慢慢教喇。
美元兑日圓連升三日，今日回軟。
呢篇作文雖然寫得好好，但係唔貼題，都係要扣分。
呢粒係世上絕無僅有嘅完美寶石。
終於傾得成，今次一天都光晒喇。
小明受到周遭同學嘅啓發，都開始努力讀書。
假日期間，本店會延長營業時間。
我見佢喜形於色咁，唔知係發生咗咩事呢？
打工跟返規矩辭職好啲，好頭好尾嘛！
就係你依個害群之馬唔肯練歌，搞到我哋贏唔到歌唱比賽喇！
我同佢傾完偈之後心情覺得好暢快。
佢老公過咗身之後，佢就一直獨居嘞。
南宋皇朝畀蒙古人係咁攻擊，後嚟就慢慢衰亡。
呢個年輕人竟然欺騙老人嘅養老金，真係冇廉恥啊！
我老豆啲鼻鼾好勁㗎，我瞓隔籬房都聽到。
走私毒品同販毒活動喺近年變得愈黎愈嚴重，所以緝毒部門都變得愈黎愈重要。
近排円持續貶值，係時候去日本旅行！
呢張書枱好掗拃喎，不如掉咗佢啦。
入選港隊嘅球員將會代表香港出戰今屆世界盃。
佢演講得好自然，一啲都唔怯場。
劇情峰迴路轉，令觀眾喜出望外。
一到除夕夜維港嗰頭就好墟巴嘈閉。
佢樣樣嘢都半桶水，冇樣嘢學得成。
申請手續好撈絞㗎，你早啲準備喇！
落大雨都唔遮埋個女仔，一啲都唔憐香惜玉嘅。
身邊唔少朋友好熱衷討論nursing有幾好，好似傳教噉款。
佢窮到要去當舖當咗自己副綿被。
相比起理科，文學對人性嘅探索，就好立體同實質。
佢哋兩個好大仇口，從來唔同對方講嘢。
機師喺飛行途中，必須要同地面控制室保持聯繫。
都成三張幾嘢啦，唔通仲扮可愛，搏同情咩。
我阿爸好鍾意教人點樣判別一個人嘅好同壞。
你哋班潺仔強，唔該入嚟同我健身！
我試過大肚六週嗰時流啡，去照先至知係空心胎。
呢篇係由資深記者採訪撰述，迴響幾好。
你每日都要刷牙，唔係就會蛀牙。
個垃圾桶唔夠大就扤實啲垃圾啦。
到咗適婚年齡嘅女性嘅人數喺過去嗰幾年明顯上升。
鍾偉明先生生前有「播音皇帝」嘅美譽。
跳樓、吊頸同燒炭都係常見嘅自殺方式。
出版佢嘅小説要俾百分之十二嘅版税。
樓上住嗰個女人原來係做小姐㗎。
細細個我都有幻想過坐大紅花轎出嫁。
聽日份功課你而家都未做完，上個禮拜仲牙斬斬話今日一定有。
我家姐上年年尾俾人無理炒魷，覺得好唔啹。
夜晚十點之後，有好多無牌小販喺呢條街擺擋做生意。
假設你係老闆，你會點樣處理呢件事？
1微米係1000000分之1米。
電話騙案而家大行其道，大家都係小心啲好。
搞錯呀，咁好味嘅薯片梗係要同我哋分享啦。
現代社會通訊嘅方法日新月異，好快就可以將消息傳遍全球。
人與人嘅關係，合則來，不合則去，唔使強求嘅。
佢知道對方來頭之後，就唔肯與會。
父母嘅事唔到你哋做仔女嘅干涉。
立法會議員促請選舉事務處徹查種票疑雲。
科學家成功訓練一隻黑猩猩計數。
佢知道我講緊大話，唔通佢有讀心術?
佢叫晒我哋嚟，自己又唔出現，究竟玩乜嘢把戲啊？
你拍咗拖咁耐，扑過你女朋友未？
邊度開街站接觸到最多街坊？問下啲區佬就最清楚。
好多歌手入行嘅心願都係喺紅館開演唱會。
我飲可樂唔用飲管㗎，直接大大啖咁倒落口爽啲吖嘛。
佢成日同你傾偈，多少都對你有啲好感嘅。
佢嘅傲氣唔容許自己輕易向其他人求救。
班機可能超賣咗，記得早啲登機，如果唔係會冇位。
唔知道過多十年八載，呢個城市又會變成點呢？
呢個社會好現實嘅，邊有真心朋友㗎。
個細路唔小心踩到阿強，阿強就打斷佢隻腳，好毒辣囉。
蘇聯解咗體，分裂成十五個國家。
你想鬆一鬆啫，去幫襯邪骨把撚咩？
佢係我中學師弟，但係我同佢唔算好熟。
噫，咁核突㗎你，當街撩鼻屎……
我哋始終未解決呢個好根本嘅問題。
佢終於意識到原來自己一直俾人揾笨。
老闆出咗差，佢嘅助手就隻手遮天話晒事。
直到今日，科學家都仲未解釋到點解恐龍會絕種。
啲女仔最鐘意食啲生勾勾嘅嘢，好似魚生呀，沙律呀咁，貪佢哋冇乜油鹽夠健康吖嘛！
打完仗，好多房屋都變得殘破不堪。
經濟興旺令到大家消費嘅意欲大增。
你今次真係「甲組腳著迷你裙」 ─ 自曝其短呀！
你做埋咁多衰嘢，你因住有報應啊！
今日會有機構嚟我哋學校宣揚禁毒信息。
今次嘅學術論壇會有好多嚟自五湖四海嘅學者發表演説。
有限時㗎，限時四十秒內完成任務。
過度採捕海龜蛋可以導致到海龜絕種。
除非你陪我啦，唔係我唔去個聖誕舞會喇。
其實所有嘢你都識，你衰大意啫。
我哋足球隊俾其他人打到落花流水。
頭先大佬話傾唔掂數，叫我哋快啲疊馬。
佢份人講嘢係幾有point嘅。
佢知道自己做錯嘢，心裏面覺得好難受。
呢排做嘢好忙呀，好多濕星嘢要跟。
佢流咗好多血，醫生同佢輸咗四包血漿。
啲地方好抆，啱啱好放得落個櫃。
政府鼓勵夫婦生起碼四個小朋友。
叫你做少少嘢就咦咦ang ang。
雖然醫生叫佢退休，但係佢照樣返工。
佢今年十二歲啫，人仔細細就已經開始拍拖。
去見工面試，最緊要俾人一個好感。
你要個仔同時學英文、法文同日文，佢係咪真係學得識㗎？
佢出乎意料地冇俾上屆冠軍打敗，仲以大比數贏咗添。
大家請記住我哋今日上堂學咗嘅嘢。
喺屋企煮飯食梗係經濟過出街食啦。
我有啲頭痛，可唔可以拎啲藥俾我？
overall嚟講食物嘅味道唔錯。
行路嗰陣抬高你個頭，咁先顯得有自信！
一次過做晒啲嘢就無後顧之憂啦！
依家政府打擊白牌車，搞到啲司機都唔敢接客。
而家嘅大學生都好擔心自己嘅出路。
你真係識貨！你揀嗰條裙又平又靚。
你講完電話未呀？三個鐘喇，煲燶粥喇。
應徵呢個職位一定要有碩士學位。
三原色係唔可以由其他顏色溝出嚟㗎。
個王子幅相全身戎裝，認真威水。
如無意外，佢哋嘅婚期係今個月30號。
佢本人唔介意網民將佢啲相放出公海。
唔知我有生之年會唔會見到香港有普選呢？
如果條法例冇界定清楚，就好容易令人有機可乘。
呢份工一定要有介紹信先至可以申請㗎。
有啲配水庫嘅上蓋用嚟做遊樂場，有啲就閒置咗。
間房冇窗嘅，唔怪得之呢度咁焗悶啦。
佢寧願repeat中六都唔想讀asso。
你不停造謠生事都係想得到大家嘅注意啫。
你揾條𡃁ken嚟同我講數？你當我二打六呀？
一人霸幾個位，呢啲乘客最神憎鬼厭。
請人梗係請個做得嘢嘅，而唔係花瓶啦。
呢個官員乜都唔做，剩係識搞分化。
你見到佢嘅時候代我向佢道歉吖。
你唔好因為對手太弱而掉以輕心。
佢喺二月二十九日出世，每隔四年先可以慶祝一次生日。
我唔知佢個人原來咁邋遢㗎，幾日都唔沖涼嘅。
你成日咁招搖，好容易得罪人㗎。
半夜三更，隔籬屋個小朋友仲響度劏雞。我要去管理處投訴先得。
我細個嗰時讀書好渣，次次考試都包尾。
聖誕節嘅時候，大街小巷都好熱鬧。
你學吓自己做啦！唔好成日麻煩人。
如果你真係噉諗嘅話就弊傢溜喇！
通常祇有鬼佬娶港女，唔會有港男娶鬼妹。
有鑑於近日小偷經常出沒，大家要小心財物。
得佢先頂得順老闆喺設計上嘅完美主義。
香港同大陸廣東嘅人都鍾意食廣東菜。
佢得碩士學位，所以主席話佢未夠班做副校長。
中心因為經費不足，下個月開始會停止運作。
佢輸咗場比賽，不過呢個並唔係佢嘅錯。
保養淨係包檢查咋，換零件要加錢㗎。
呢間樓間隔四正，景觀開揚，應該幾好住。
「歲寒三友」係松、竹、梅嘅合稱。
我公司都有work from home，所以一般嚟講真係可以韞咗喺屋企徹頭徹尾做一個廢老。
佢好勤力，朝朝早六點起身開舖。
我想訓都訓唔到，樓上嘈到拆天，投訴咗幾次都冇用。
呢下收山腳真係狠呀，睇怕踢到腳骨都斷呀。
買滿一百蚊，可得贈品一份，先到先得。
佢將嫲嫲嘅骨灰安放喺呢間寺嘅三樓。
自從呀爸呀媽過咗身，我男朋友就成為咗我唯一嘅精神支柱。
有人死咗喎，喺度講樓價有啲涼薄囉。
呢啲真係人渣嚟㗎！報警推上報啦！
佢今晚會喺台上面唱佢師父嘅遺作。
佢哋兩個都係香港人，同聲同氣，特別好傾。
嘻，大家又唔係十冤九仇，使乜咁惡呢？
呢個牌子嘅指甲油係適合大肚婆用㗎。
呢個世界唔會有啲咁筍嘅嘢㗎，唔好發夢啦你。
人大咗，睇嘢豁達咗，識得收火。
一名男子被困山泥之下，消防員用咗兩個鐘頭將佢救番出嚟。
唔好係咁攪啲粥啦，攪到生晒水喇。
乘客請喺航空公司櫃位辦理登機手續。
警方舉起紅旗，警告示威者停止衝擊。
佢哋琴晚吵大鑊，所以今日咪面阻阻囉。
比賽結果宣布咗之後，在場嘅觀眾都好大聲咁喺度喝采。
朋友喺我落難嘅時候伸出援手，我先可以企返起身。
你成日話人哋有陰謀，都唔知係咪有被害妄想症。
我本身買咗兩張商務客位嘅機票，點知佢哋冇晒位，唔使加錢升咗級做頭等。
弱肉強食，你廢，咪會俾人淘汰囉，個社會就係噉㗎啦。
見到場面咁亂，連警察都扯白旗唔趕人。
你個仔歲半喇喎，有冇幫佢揾定幼兒園啊？
終於成功脱身，可以離開呢間唔人道嘅公司喇！
喺2012年奧運入面，香港體操運動員黃曉盈用佢自創嘅動作上平衡木，呢個動作就因為黃曉盈而命名黃曉盈跳。
你嗰陣重男輕女，咪唔供我去讀書囉。
佢跌損個膝頭啫，入醫院實在太小題大做！
唔好傷害啲小動物，呢個世界係有因果，小心有報應。
佢嘅發明雖然好特別，但係唔實用，所以一直都無人問津。
佢自從屋企人過身之後，一直都好憂鬱。
罷工最緊要共同進退，唔可以因為頂唔住就自己去返工。
佢睇落好花弗喎，點解有咁多好男仔唔揀要揀佢？
佢唔值得賺咁多錢，我地一於跳閘。
佐治・奧威爾係佢最鍾意嘅小説作家。
閂實啲個蓋啦，唔係就漏風，搞到啲餅腍晒㗎喇。
佢脱髮情況好嚴重，就嚟變禿頭。
小明個傷口發咗炎，而家又紅又腫。
有個學生捉到老師寫錯字，一臉鄙夷。
唉，呢排窮到燶，搞都要攞隻錶去舉。
呢間海鮮酒家創始於1962年。
港鐵凍結收費三年後申請加價，平均加幅百分之三點一。
佢已經簽好遺囑，放咗喺律師度。
午飯時間外面垃圾桶有好多人打邊爐。
如果有興趣訂購，可以直接inbox我。
合約上面寫得清清楚楚，辭職要提早一個月通知。
你個仔瞓得好香甜，唔好嘈醒佢。
物理學家王力博覽群書，連風水睇相都識。
阿明佢請咗白事假，今日唔返工喇。
我哋同買家已經交往咗一排，打好咗關係。
你唔好拎到100分就咁囂張呀吓。
佢嘅主張只不過係新瓶舊酒，就連修辭都係平平無奇。
呢條友正一大泡和，做乜都唔上心。
佢今次真係眼高手低，預計個營業額咁高，結果做得一半都唔夠。
不如你退出啦？唔好喺度累人累物啦！
老婆同阿媽嗌緊大交，真係左右做人難，我幫邊便都死。
老細叫大家早啲收工返去做冬喎！
嗱我冇撩佢老婆㗎，係佢老婆送上門俾我中出咋。
阿晴好驚狗，一見到狗就會掉轉頭走。
疫苗獲美國當局批出全面使用授權。
香港法例規定嘅最低工資，最初只係每小時廿八蚊。
你買餸嗰陣，記得順手幫我去郵局交埋水電單。
尋晚我買咗隻新game，好有癮！
呢個劇本非常吸引，我哋會考慮拍成電視劇。
且慢！唔好開門住，我都未換好衫！
佢都話咗唔想見你，你唔好再冤住人啦。
佢五樓跌落街，多得帆布簷篷卸力，執返條命。
佢而家情緒咁激動，咩都唔會聽得入耳㗎喇。
肚裏面有一條小生命嘅感覺真係好奇妙。
我今日見到你同人喺度攬攬錫錫喎。
你哋要忠心耿耿為國家效力，朕嘅江山先會永垂不朽。
黑幫靠陀地揾食，掃小販等於斷黑幫米路。
即使老闆胸懷大志，你都唔好假設佢一定成功喎。
唉，我考試炒咗粉，下年睇嚟都要重考喇。
我同你計時，睇吓你跑一百米要幾耐？
經過咗三個月，沙士喺香港嘅疫情已經受控。
由5樓咁樣撻生魚法，唔死就奇啦。
甲：「咁你哋即係食咩呢？」乙：「我就叉飯，佢就咖喱牛腩。」
科學家研發咗新技術，令植物人可以同外界溝通。
自從嫲嫲病咗之後，爺爺就寸步不離噉照顧佢。
我同佢做咗十年朋友，有好多難忘嘅回憶㗎。
佢份人係鬧完先認錯，真係唔屌唔鬆化。
佢中咗六合彩三獎，開心到嗌出嚟。
佢做咗咁多年嘢，冇功都有勞吖，你點可以話炒就炒㗎？
你唔好唔睬我啦，最多我同你講對唔住嘞！
為咗入大學，佢日日都好努力讀書。
今次我哋輸咗呢場比賽係因為你太自負，冇同隊員合作。
冇人估到佢幾年後會做新一代打女。
自從嗰次活動之後，我哋就再冇交集。
又要你扲荷包請食飯，點好意思呢？
阿明佢大學主修數學，份畢業論文講同微積分有關嘅嘢。
呢位九十歲嘅老人家，子孫有成五十人。
如果冇奸角，又點襯托出個主角正義呢？
皇馬而家輸緊一球，但係我買佢贏㗎。
你成日喺度撩是鬥非，冇畀人打算你好彩啦。
佢今晚低胸去飯局，悉心打扮過。
佢成日都冇食嘢，去到半夜受唔住肚餓，食咗一塊蛋糕。
一隻曱甴仔就嚇到大呼小叫，駛唔駛同你喊驚？
選舉嘅嘢長篇大論冇用㗎。雞髀打人牙骹軟，不如講下你上台會點樣令選民有得着？
我保證一定唔會將個秘密講出嚟。
你畀咗啲乜嘢迷藥佢食，搞到佢咁冧你？
香港逐步變緊做知識型嘅經濟體系。
我哋嘅檢討係對事不對人，唔應該人身攻擊。
我而家嚴正聲明佢同我係絕無關係！
我從今次教訓學到唔少嘢，都算有所得益。
我喺佢向住我打乞嗤之後中咗招。
「體格測量優化計劃」旨在推廣量度身高、體重嘅標準方法，以及提高家長對子女體格狀況嘅關注。
頭先個市突然暴跌，嚇到我心都離。
佢彈鋼琴係自學嘅，冇跟過老師。
佢樣樣嘢都要親力親為，幾繁瑣嘅嘢都要做。
你最好查一查佢個底，我聽講佢以前坐過幾年監。
佢鄉下仔出城，從來都未見過都市花天酒地。
嚿蛋糕實的的咁，一啲都唔好食。
你唔拖實媽咪會俾人拐咗你去㗎！
佢交遊廣闊，好似相識滿天下咁。
兩間公司瘋狂加價，飛擒大咬賺到盡。
大部分發電機都係將熱能轉換為電能。
一般嚟講，遲交功課要扣分。但係個學生病到交唔到功課的話就另當別論啦。
示威者清一色着住黑色T恤參加遊行。
呢場比賽阿輝嘅贏面好高，我哋諗定點同佢慶祝都得喇。
呢單生意你同我都可以賺錢，真係一家便宜兩家着。
我呢幾晚都瞓唔着，唯有試下聽下啲催眠曲。
尋晚打機打通宵，一陣考試我諗住打天才波㗎咋。
呢隊人成盤散沙噉，一定贏唔到呢場比賽。
無神神揾我嚟發泄，你無嘢下話？你青山出嚟㗎？
共產主義係社會主義嘅其中一種。
盡忠職守嘅消防員，就算有危險都會保護咗傷者先。
佢唔係好人，你唔值得為佢賣命㗎。
你可以以現金、支票或者信用咭付款，悉隨尊便。
阿松話佢自己識到個超級模特兒女友喎，一聽就知係大炮啦。
老細好相信佢嘅能力，一直委以重任。
啲奇奇怪怪嘅話題會引起佢嘅好奇心。
佢調咗職，唔喺呢個部門做嘢嚹。
偷食、打女人、爛賭，是但中一樣都死，更何況佢三瓣衰勻？
佢走得好倉猝，連銀包都唔記得攞。
呢場波比數咁高，擺明有人放水啦！
佢成日返返下工就會鼠咗入士多房蛇王。
佢中咗大獎之後得意忘形，亂咁講嘢。
佢坐喺度發吽哣，個心都唔知飛咗去邊。
呢啲餐巾好貴㗎，你用嚟抹地咁大嘥㗎！
你個account冇晒錢喇喎。
街上面有街站幫市民登記做選民。
明明係佢做錯事搞到個項目超晒支，點解要我哋幫佢埋單？
你覺得熱嘅就去樹蔭嗰度坐下啦。
半年唔夠，業主又加租！點頂啊？
我哋行咗咁耐，不如去前面個涼亭歇腳啦！
阿媽鍾意，老婆又話唔鍾意，噉即係為難我啫。
公司要裁員嘅消息傳出之後，人人自危。
中國人結婚，男方要送禮金俾女方家長。
佢前排工傷，手停口停咗幾個月。
你使唔使啊？俾人讚兩句，塊面就紅扑扑到咁。
你去唔去嚟緊個聯校ball啊？
你有乜嘢雄心壯志爸爸都會支持你㗎。
嘩！你俾成一百蚊貼士？你嫌錢腥呀！
編撰第一本網上粵語字典係一個幾遠大嘅目標。
食完咖喱好頸渴，不如去買啲嘢飲咯？
佢已經明示咗佢唔會去個舞會喇。
你暑假去旅行，爸爸津貼你一千蚊喇！
我哋已經請咗幾個學生幫手打錄音。
你要有自己嘅諗法，唔可以俾其他人牽着鼻子走。
世界衞生組織係一個規模龐大嘅組織。
小一生補習，係咪已經好common？
考數學唔帶計數機，就好似上戰場唔帶鎗一樣。
纜車都未坐過呀？你真係大鄉里嘞！
好心你幾廿歲人就大方啲，唔好同個細路計較啦！
呢排我學緊廚，喺廚房入面嗰個温度都真係幾係嘢，入到去唔駛五分鐘就開始大汗疊細汗。
呢位球員雖然喺本地拎好多獎，但以世界足球先生嚟睇根本就唔入流。
佢喺網上講就叻，正一鍵盤戰士。
佢除咗係個好員工之外，亦係一個好爸爸。
好心你就上進少少，唔好搞到我哋富不過三代啦！
今日陽光普照，睇嚟我哋終於可以去沙灘。
你唔係gay都可以落gay吧㗎，我帶你去吖。
飛機起飛前三個鐘去到機場綽綽有餘啦。
嘩，個生日蛋糕好吸引呀，我哋幾時切蛋糕呀？
實際嚟睇演唱會嘅人數同報紙上面所寫嘅有啲出入。
呢間公司自從私有化之後，就要自負盈虧，炒咗好多冗員。
談判咗好耐，歐盟終於肯解救希臘嘅經濟困局。
年青人通常性格反叛，比較憤世嫉俗。
整車師傅舖頭通常都會有支風炮方便做野。
老闆有緊要事揾你，叫你立刻去佢辦公室喎。
只要我哋裏應外合，一定可以成功攻城。
小明因為上堂發白日夢而俾老師罰。
話就話係活動助理，但其實都係行行企企，斟茶遞水。
嗰條電路冇電阻，所以short咗。
我哋早啲去到可以省卻好多麻煩。
大火經樓梯迅速蔓延至整座大廈，冇樓層倖免。
佢太急功近利，為咗成功連朋友都出賣。
你都三十出頭啦，係時候娶返個老婆喇。
我退役喇，唔再追娘娘喇，我要揾個好女仔過人世。
請大家報數，由右邊開始係一號。
佢今日心情唔好，我勸你唔好焫佢嘞。
佢哋兩兄弟都大嘍，要自立門户喇。
如果你冇得升學，就業都唔錯吖！
啲山寨嘢平就係平，但係一啲都唔襟用。
為咗紀念呢班為戰爭犧牲性命嘅烈士，國家特登起咗塊紀念碑。
佢喺靚女面前扮有禮貌，唔夠兩分鐘就原形畢露。
佢好hea㗎，冇乜大志，過得一日得一日咁。
後生仔唔讓座比老人家會俾人影相放上網㗎。
你唔俾心機讀書呢，阿媽就賣你豬仔去做咕喱。
響我班𡃁面前say no，你而家擺到明剃我眼眉啫。
喺尖沙咀，隨處都可以見到遊客。
睇在係舊同學份上，同我買份燕梳吖。
而家好多人買波衫係為咗收藏㗎。
家下糧尾，我就嚟冇錢開飯，只能捱麪包。
佢成日遲到，所以先有藉口俾人抽秤啫。
我啱啱跑完步，要慢慢抖完氣先可以再跑。
你見唔到佢，個心就囉囉攣，係唔係鍾意咗佢呀？
手無寸鐵衝去最前面，等於白白送死啫。
我哋都行咗成三個鐘，停低歇歇腳先啦。
一個成熟嘅人應該識得點樣忍受痛苦。
淨係呢包粉已經夠煮死你，再口硬就鋤多你兩條襲警拒捕！
我幫你去買報紙嘞，反正我得閒。
家陣人人一部手提電話一部數碼相機，仲邊會有人拎菲林去沖曬吖？
唔見咗嘢咪慢慢揾囉，發茅都無用㗎。
好心你執下個樣啦，成個鴉烏婆噉！
呢個聖誕假期你打算點樣度過啊？
我細妹響度發豆芽夢，成日對住隔籬屋個男仔發吽哣。
呢個機構每年都為青少年籌辦各種暑期活動。
喺人海之中遇到你，係我一生最幸福嘅事。
漫長嘅暑假終於完結，係時候返學喇。
有咁多錢喺手，老咗真係唔使憂！
抑鬱症係香港最常見嘅精神科疾病。
國慶遊行嗰陣，高官都響看台上邊觀禮。
今次旅行每個人需要一萬蚊旅費。
唔使咁緊張㗎喎，casual啲就得㗎喇。
佢貪口爽話鍾意你咋，你唔好當真啊！
舅父好有威嚴，我好尊敬佢，同時都好驚佢。
我唔小心撞到佢架車，為咗息事寧人，我賠咗三千蚊俾佢。
據講用碌柚葉水沖涼可以除衰氣。
呢個場冇肉食，啲囡囡都攞晒手袋囉。
佢間茶餐廳做咗三個月就打和，睇嚟唔駛半年就回本。
珍妮愛上咗個人夫，因為貪佢成熟又有經驗。
佢因為犯規畀球證foul咗出局。
你揾我有咩嘢事？開門見山快啲講啦！
佢老蓮噉借錢，真係好似唔使還噉喎。
佢屋企家教好嚴，唔畀佢出夜街。
而家佢最擔心嘅就係佢盤生意可能後繼無人。
上唔切上班巴士，冇撞正爆軚，未嘗唔係塞翁失馬。
我哋今日聚首一堂係為咗哀悼啱啱過咗身嘅婆婆。
一百蚊新台幣係紅色嘅，印咗孫中山個樣喺上面。
上面每日放緊一百五十個人嚟香港。
阿松抵受唔住魔鬼引誘走咗去買鹹濕書。
行得上台，就唔好怯，怯，你就輸一世。
唔好睇佢平時份人癲癲得得，佢讀書可以好認真好叻㗎！
冇幫兇嘅配合，個兇手根本殺唔到人。
你對佢女朋友咁好，你想撬人牆腳呀？
淨係沖同scan，唔使曬出嚟。
每個人都有弱點，對人唔可以咁苛求㗎。
好多人表示已經冇咁擔心，並相信情況已經受到控制。
呢個遊樂場係個充滿童年回憶嘅場所。
突如其來嘅意外往往令人不知所措。
因為天氣關係，馬拉松被迫腰斬。
太空穿梭機最後一次係甘迺迪太空中心著陸。
算啦，意外嘅嘢，大家都唔想嘅。
將啲資料東拼西湊之後，我終於完成咗份功課。
去加拿大之前，記得要換番啲加元。
你篇文章都幾豐富，如果可以用下典就更有力。
你啲仔女個個都出晒身，你安樂晒啦。
尋日踢波個膝頭又磨薑喇，痛到喊。
你咁多年嚟都係單身寡仔，唔覺得空虛寂寞凍咩？
大家理念都唔同，根本就唔係鎅票。
敍利亞人係希臘文化能夠滲透到波斯嘅一個重要媒介。
你成日都口黑面黑噉，邊有人會鍾意你啫？
有個外國朋友話我有對好靚嘅鳳眼。
佢就算死𦧲爛𦧲，我都唔會應承佢。
佢今次闖個咁大嘅禍，係時候割席喇。
佢今日容光煥發咁，唔通噚晚去完酒吧之後枯木逢春？
今朝落狗屎，所以公司好多人遲到。
阿秀聽到啲咩唔啱聽嘅就會同人鬧交。
聯合國安理會一致通過對北韓實施制裁。
想搞嘢嗰陣，佢會同男朋友去酒店開房。
今次測驗衰咗唔緊要，仲有考試可以追分！
我整咗個PowerPoint喇。
呢個位於元朗嘅住宅單位索價二千萬。
你老婆除咗處理家頭細務之外，仲鼓勵你去學多啲嘢，真係一個賢內助。
佢做嘢嗰陣向攝影師偷師學藝，呢排影相進步咗。
你唔好再阿支阿左，快啲做晒啲功課佢！
嗰度有個弟弟喺度喊呀，你去睇下咩事吖？
佢做乜都慢過人，簡直係個豬油包！
佢隻抽輸咗俾個𡃁仔，都唔知幾失威。
佢睇住啲相，重温以前讀書嘅日子。
今日放學嚟教員室揾我攞返部手機。
嶺南風格嘅庭院喺香港同廣東都有好多。
我今日宅響屋企唔出嚟同你玩喇。
呢隊個前鋒今場表現好好，狀態大勇。
希望大家可以雪中送炭，踴躍捐輸，幫助今次受災嘅居民。
聽講有大人物嚟呢度參觀，所以上晝要清場準備。
啲士兵為咗保護國家，個個視死如歸。
我幾乎想一嘢抽起佢個頭鏗落張枱度。
佢話佢係無辜嘅，係俾警察插贓嫁禍。
嗰個病人康復機會渺茫，所以尋晚醫生同屋企人傾完D咗佢，畀佢舒服啲走。
離婚率上升，單親家庭越嚟越普遍。
正話食嘢冇纜口水肩，而家啲衫都污糟晒喇。
活動取消與否，視乎當日天氣惡唔惡劣。
早兩日我喺廣州買咗個廣彩花樽，好靚。
今晚悶悶哋，打單泡睇戲。鬼叫我冇伴咩？
佢成日惡死能登噉鬧人，邊有人會鍾意佢！
你要好好利用時間温習，應付考試。
衷心感謝各位善長仁翁慷慨解囊。
呢間公司一年蝕咗幾億，啲股東都急住斬纜。
阿女你成日著到咁哩啡執都唔執吓，邊有男仔會鍾意你呀？
夠鐘開飯喇，快啲拎啲碗筷出嚟啦。
你只不過答非所問，迴避我嘅問題。
大家男人老狗唔好收收埋埋，快啲講啦。
包場唔平㗎，每人要差唔多三百。
佢失過咁多次戀，對愛情麻木晒。
而家我啲仔女大晒，我都冇乜牽掛嘍。
生物燃料成為較為熱門嘅研究項目。
佢砌機平靚正，買電腦就揾佢啦。
佢唔戴口罩累街坊都要接受強制檢測。
你三十歲人失業仲要淨係響屋企打機，食枉米囉你。
如果情況真係咁差，我死畀你睇。
你呢排做乜淨係去呢間一樓一？唔通你沉船？
教細路仔有時要軟硬兼施，佢哋先會服你㗎。
今日咁熱，攞枝冰凍嘅水嚟艮落塊面，真係幾舒服。
佢係個好學嘅人，涉獵嘅範圍好廣闊。
香港有好多用動物內臟整嘅食物。
呢度有個骷髏頭標誌，可能有危險。
佢係讀Kong U engine嘅。
佢喺外國撈唔掂，要返嚟香港搵工。
呢個解謎遊戲好益智喎，啱晒你啲仔女玩。
佢一起身就係噉鬧人，都唔知佢發咩神經。
呢單嘢好急咩？點解半夜三更打嚟揾我？
阿松複製咗個有病毒嘅file，家吓搞到全公司嘅電腦都中晒毒。
呢個章節講男女主角喺樖木棉樹下面邂逅，配圖一於揾返幅由下面影嘅木棉樹嘅圖啦。
龍翔道發生咗交通意外，途經嘅車輛都要慢駛。
美斯尋日爆seed連入馬體會三球呀！
我哋team目標一致，個個互相支持。
佢份人好賤格，成日都講埋晒啲咸濕嘢。
唔該台下尊重一下講者，靜少少。
呢部相機好虧，我建議你唔好買。
我今日晏晝要陪我老母睇醫生，唔得閒呀。
放暑假冇嘢做咪日日落機舖煲機囉。
唔好睇佢個款好似冇讀過書噉，佢講英文嘞嘞聲㗎。
佢一啲人情味都冇！見到我喊到咁，都唔會嚟安慰下我。
啲老屎窟成日口水多過茶，好煩啊。
唔好俾佢掂到張點心紙唧，佢次次叫親都多到食唔晒。
佢講嘅嘢都係真話，冇乜花假嘅。
佢哋將來一定會因為自己嘅惡行而受到懲罰。
呢場籃球比賽係新傳中學同仁理書院對打。
佢因為傷口發炎而搞到皮膚潰爛。
Asso入U會唔會適應唔到呢？
訪問完之後，麻煩你同我哋去圖書館，等我哋拍一兩個空鏡吖。
喺出面漂泊咗咁多年，我真係好掛住啲屋企人！
呢個江湖騙子最叻弄虛作假，靠呃人錢過日子。
陰啲陰啲噉就呃哂阿婆啲棺材本！
呢班議員喺立法會嘅行為有損佢哋嘅公眾形象。
如果佢少咗一條毛，我唔會放過你。
我相信宇宙之間係有一個造物主嘅。
你肚唔肚餓呀？我煮個麪俾你食吖。
好多人都中意買啲水晶公仔返屋企做擺設。
阿龍買咗兩個相鄰嘅單位，打通咗做一個單位。
雖然個經紀講到個樓盤又平又正，陳太都只係將信將疑，未肯買。
聽日個講座會有個化學博士嚟分享。
迪士尼夢幻世界令你覺得離開咗現實生活。
佢去奧地利旅行，會順便去埋附近嘅匈牙利。
黃大仙我地頭喎，呢度幾多好嘢食。
你條死躝癱，工又唔返，一日到黑掛住索K 。
本文淺析後九七香港流行曲嘅時代意義。
你睇咗呢套笑片未？好鬼馬，好疏肝架！
你呢個不孝子！做埋咁多衰嘢激阿爸，係咪想激死老豆揾山拜？
而家係我事業嘅高峰，點可以咁易放棄？
睇見佢個衰樣，真係想一拳封埋去！
我哋一方面希望下一代尊師重道，另一方面亦應該為佢哋樹立榜樣。
我成日都會喺屋企，隨便你幾時上嚟都得。
你重記得今日爸爸生日，都叫做有孝心嘅！
暫時攞到最多奧運金牌嘅運動員係美國嘅菲比斯，佢一個人已經拎咗十八個金牌。
香港好多解款員都會用鳥槍做日常押送工作。
你嘅個案我哋已經交咗俾同事跟進。
呢座建築物嘅特色就係外牆唔批蕩。
當大家都唔尊重法律嘅時候，隨之而來嘅就係成個法律制度嘅崩壞。
發生咗啲咁唔愉快嘅事，大家都好棘，我明㗎。
今晚個頒獎典禮係由小明主持嘅。
阿松佢又喺度搞鬼。佢真係打得少！
呢場仗許勝不許敗，我哋要好好噉打呢一仗。
老師時時勉勵我哋要做有責任心嘅人。
呢個款式係為女皇度身訂造，所以係獨一無二㗎。
今朝阿松一見到我就急急腳走咗人，跟住我先省返起佢借咗我兩皮嘢未還。
呢個動機似乎有啲薄弱，唔足以構成謀殺。
你要個老人家日日騰上騰落，於心何忍呢。
擲到公我就俾一蚊你，擲到字你就俾一蚊我。
嗰間時裝店好少人幫襯，啲員工日日都係行行企企㗎咋。
你成日冤住我都冇用𠿪，我冇錢借畀你呀。
呢啲咁阻埞嘅嘢，就算送俾我我都唔要啦。
消費券啲安排太複雜，勁嘔電囉。
高層揀今日嚟宣佈人事調動，唔通有咩玄機？
你咪喺度沙哩弄銃，快啲嚟認真幫手！
我啲英文由中三開始一路冇進步過，一路都係靠食老本㗎咋。
我哋而家見到警方防線一直響度褪後。
有個員工同競爭對手串通，呃咗老細好多錢。
補領身份證要去辦事處搞㗎，因為怕有人冒認。
原來你食咗嘢嗱，等我仲幫你買咗早餐添。
啲水浸過食材，煲十分鐘就食得。
俾啲行得通嘅意見，唔好成日都咁不切實際啦！
佢做嘢周時未做完就冇咗個影，冇厘搭霎。
藥劑師唔單止對藥物有深入認識，佢哋重可以同你睇病㗎！
今年公司嘅赤字已經累積到一百萬。
經過時代嘅變遷，電腦已經變得非常普及。
你要喺呢個星期之內補返啲文件俾我哋。
嫁咗個有錢人就係度擺架子，你之前都係做Sales㗎咋！
本土經濟喺第一季升咗百分之五。
要有證件證明你係呢度嘅職員先可以入嚟。
一年有四個季節：春、夏、秋、冬。
呢個人淨係識佔便宜，冇啲貢獻。
婚外情唔係男人嘅專利，女人一樣會。
佢感冒唔可以食凍嘢，你唔好食雪糕引佢喇。
政府而家研究緊開放大氣電波俾更加多嘅經營者，等佢哋良性競爭，噉樣先會有進步。
評審團將會喺下個月內評審一百六十一份參賽作品，並決定得獎名單。
以前該區發生瘟疫，居民抬住車公神牌喺區內巡遊。
我講緊嘅《孔子》係一本書，唔係人，要加返書名號俾佢。
你氹吓佢，佢過一排自不然會原諒你啦。
成世流流長，總會愛上幾個人渣。
希望佢嘅犧牲精神可以永垂不朽。
好多人認為戰事會拖慢本港嘅經濟復蘇。
啲生物學家喺研究咗一輪之後決定將呢種新發現嘅生物納入「鱗翅目」。
你只係一個文人，點打得贏一個拎刀嘅賊呀？
暫時歇業只係權宜之計，等時機成熟就即刻復業。
你五分鐘就跑完千六米，我就唔得喇。
我哋係呢間餐廳嘅熟客，食嘢有九折㗎。
覺唔覺佢成日慳住慳住咁做人，好鬼寒酸？
只需一百蚊，就可以睇晒所有頻道。
你要人哋當眾認錯即係難為佢㗎啫！
架車轉彎時後轆離咗地，好彩無反！
體虛嘅人就唔好食咁多西瓜，好寒涼㗎。
網上書店同連鎖書店盛行，只有少數小書店能夠殘存落嚟。
睇佢身材突然咁窈窕，就知佢食咗減肥藥。
呢套節目收視麻麻，電視台索性將佢搬去星期六深夜播。
佢嘅一生，大抵可以用悲慘兩隻字概括。
喺呢堆線索之間，到底有咩關聯呢？
佢係共產黨一手扶植出嚟嘅傀儡領導人。
呀偉今晚諗住帶我地去邊度食好西呀？
佢細個冇飯食，營養不良，搞到而家廿歲人都仲係奀挑鬼命。
阿樂事業有成，心地又好，又孝順父母，真係一個好男仔嚟㗎。
佢終於搣甩咗每日飲一罐汽水嘅壞習慣。
大廈嘅每一層樓都有設置飲水機。
勞資應該合作，唔應該為咗薪酬問題而對立。
呢間商場幾經易手，已經冇以前咁受歡迎。
記者希望議員可以喺會議廳即場為施政報告評分。
佢整親腳去唔到比賽，快啲去奀咕咕佢啦。
班老油條，嘢又唔識做，成日喺度指指點點！
你同我專心做嘢，洗衫、煮飯呢啲家頭細務包喺我身上。
呢個辦公室入面好多人講八卦搞辦公室政治㗎，小心啲。
你今次抽血啲血脂有啲高，要開始食降血脂藥喇。
眼見仔女成家立室，做父母嘅當然覺得欣慰啦。
矩陣乘法係唔可以調亂先後次序㗎。
每次佢闖禍，佢阿爸阿媽都會幫佢收拾爛攤子。
你咩都唔知就批評佢，佢宜家好唔gur。
鹹蛋超人無晒能量啦，佢心口紅燈閃緊。
聽講就快出GTA6，聽到都扯扯哋。
因為我真係好鍾意呢個歌手，每次佢出碟我都會買三隻支持。
你鍾意食芝麻味，定係花生味嘅湯圓？
佢個樣好誠懇，我判斷唔到佢講緊真話定假話。
慢慢嚟，做嘢唔可能一步登天嘅。
為咗減少醫療事故，政府提出設立監管機制。
喺香港一到十月，天氣會漸漸轉涼。
呢套戲個故事好寫實，令人好有共鳴。
呢場辯論已經進行咗好耐，雙方已經冇晒新嘅論點。
呢架小巴一路都冇停站，直去旺角。
今次你咁搞單大壇嘢出嚟，自己諗方法填氹啦！
呢個故仔好得意，細路仔好鍾意。
佢完全冇尊重過我嘅意見，真係超級豈有此理啊！
香港政府喺1974年成立咗廉政公署去反貪污。
我交個心出嚟你當我唱歌？絕交啦！
下個月你就可以轉做perm喇。
即是我鍾意，都唔一定要買𠺢嘛。
講到自己嘅專業領域，佢就口沫橫飛，滔滔不絕。
呢度係刀疤強地頭嚟，我哋都係撤退啦。
呢間餐廳嘅燈光好柔和，令人覺得好舒服。
佢將爸爸隱藏多年嘅秘密揭穿咗。
你不如試下每完成一件事，就畀少少獎勵自己，等自己有動力去做吖？
我工人姐姐間唔中就會匯錢返屋企起屋。
瓷器底部唔可以上色，如果唔係會痴住個窯。
部電腦積落好多問題，係時候要搞搞佢。
今次空難，相信全機二百人罹難，無人生還。
三年前你地鞭撻梁天琦，正如今日你地鞭撻臨時政府。
我爸爸冇讀過書，係個粗人，你唔好怪佢唔識禮儀啊。
呢篇文章好冇組織，讀者都冇辦法掌握佢嘅脈絡。
你而家寄人籬下，樣樣嘢都要客氣啲唔好失禮人啊。
成日掛住溝女，返工都唔見你咁勤力。
為咗趕起呢份計劃書，我哋已經連續踩咗十幾個鐘冇抖過。
出咗獄之後，佢決定洗心革面，重投社會。
我理鬼得佢吖，女仔都係噉話㗎喇。
佢中咗六合彩，一下子就變成富翁。
好多人寧願多啲錢使享受下人生都唔想做樓奴。
我老細好鍾意點人做嘢，自己就玩接龍。
大家成績好接近，最低同最高都係差幾分啫。
無論幾多事實擺在眼前，有啲人總係唔願意相信眼前見到嘅事實。
佢考咗三年車牌，卒之都考到喇！
個車站連個簷蓬都無，落雨咪死？
呢本推理小説嘅結局喺意料之外，但係又喺情理之中。
隔籬班個班長真係仙女下凡咁款。
咁多位聽眾而家快啲打電話上嚟喇。
我同佢嗌咗交，而家希望我可以用我嘅誠意令佢回心轉意同返我一齊啦！
我同我男朋友父母關係都唔錯，唯獨是喺佢家姐度棘實咗。
你follow咗香港燒賣關注組未呀？
唔好睇佢表面咁風光，其實佢破咗產。
你真係太天真，其實大把正骨係亦正亦邪。
佢成日做嘢收收埋埋，都唔知係唔係有咩唔見得光。
佢尋晚一定係發綺夢啦，成晚都笑瞇瞇咁。
大家提高警覺呀，嗰班爛仔隨時拖馬踩我哋場㗎。
真係冇嘢爽得過喺夏天飲凍啤酒㗎啫。
你鍾意食傳統月餅定冰皮月餅多啲？
你咁鍾意辯駁，去做律師啱晒嘞。
呢幾日凍呀，瞓覺記得冚多張被呀！
為咗應付額外嘅訂單，工人要日以繼夜噉趕工。
聖誕大減價，今日孻尾一日喇，唔好錯過啊。
我以人格擔保，我講嘅嘢千真萬確。
女仔自己一個人搭順風車要小心啲。
做錯少少嘢啫，使唔使一日到黑串串貢呀？
一生人唔會遇到好多個可以交心嘅朋友。
佢嘅盤球技術可以削弱任何一個對手。呢個係我哋隊嘅一大優勢。
小明成功幫到警方破案，所以獲頒發好市民獎。
你唔賠錢，我就揚晒你啲衰嘢出嚟俾人知。
你有個對你咁細心嘅男朋友真係好。
你唔好含血噴人喎，我幾時有借錢唔還啊？
我都唔知我幾時唔見咗個銀包，肯定比文雀偷咗。
嗰件噉嘅爛鬼衫要成千蚊？唔係掛。
除非你道歉，否則我唔會原諒你。
僧侶帶住遺跡嘅碎片行去下一個城鎮度繼續修行。
新疆錫伯族係滿語最後嘅繼承者。
同愛人離別嘅心情，實在難以形容。
旅行團領隊舉起紅旗帶路，為免團友走失。
大賊匿咗入西貢躲避警方嘅追捕。
經過消防員嘅努力搶救，大火終於救熄咗喇。
「你係咪香港人呀？」「係呀。」
我好驚你有事啊，我唔想冇咗你啊。
佢同朋友夾份開報社，唔夠半年停刊。
難得今日有太陽，快啲搵啲戶外活動玩下。
我中意着得casual啲，唔鍾意着老西。
你將啲貨堆晒喺出入口度，人哋點出入呀？
你哋搶晒佢啲錢仲打人，實在欺人太甚喇！
科學家仲未解開宇宙出現嘅謎團。
佢又做得又捱得，係我哋部門嘅要員。
《哈利波特》出外傳喎，你會唔會睇啊？
佢咁細個就可以代表香港參加羽毛球比賽，認真威水。
呢排頭頭碰着黑，搞到個人好頹。
真係估唔到呢架車咁脆，一撞就散晒。
佢哋成日互相猜疑，結果好快就分咗手。
喺扒龍舟，「開大」呢個term係指加大扒槳嘅幅度，而唔係平時用嘅俗語。
佢成日話自己有陰陽眼，可以見到幽靈。
呢啲珠寶展示咗精美嘅製作技藝。
佢受唔住妖精嘅迷惑，中咗妖精嘅圈套。
你唔用阿媽發明嘅秘方，又點會整到好食嘅豉油雞翼呢？
西貢北屬於一塊飛地，雖然冇同大埔區接壤，但係佢係屬於大埔區嘅。
你噉都過到呢關？我唔信你冇課金囉！
我上個月接咗份freelance。
我見仲有三個鐘先至放lunch，咪食件蛋撻晾下肚囉。
大家咁高興，唔識飲酒都一齊去玩下啦，唔好掃大家興吖嘛！
我想一個星期淨係得五個工作天呀。
我尋日踢波炒芥蘭呀，痛到行唔到。
個女仔暗啞底為大家做咗好多嘢。
你又幫唔倒手，去咪棧佗手掕腳！
我今日返工漏咗好大笪M，仲要男同事私底下同我講先知，好樣衰！
呢個時代變化多端，無人追得上。
我等住啲錢救急，迫不得已先問你借嘅啫。
希望公司可以解決財政問題，順利度過呢個難關。
我手字好曳，啲人成日睇唔明我寫乜。
我喺公司裏面只係一件小薯，冇人會聽我意見。
啲匪徒藏身喺一棟荒廢咗嘅大廈裏面。
食淨嘅野要快啲清理，唔係就有烏蠅褸。
當啲生物開始絕種嗰陣我哋先識得保育。
我認得呢個人，佢住我哋樓上𠺢嘛。
第二次世界大戰嗰陣，國民黨同共產黨聯手抗日。
佢哋分手嘅主要原因係佢哋之間缺乏溝通。
呢位女女食下一隻、食下又一隻咁，話咁快就啪咗十隻蛋嘞。
你今日都做咗好多嘢喇。不如聽日再做啦，吊頸都要抖下氣呀。
佢開會嗰陣講漏嘴，俾老細抦鑊金。
樓下爆鹹水管，快啲閂窗，唔係嘅話一陣啲鹹水飛晒入屋。
佢喺醫院瞓咗兩日就已經行得走得，好得好快。
我唔知食錯咗啲咩，而家暗瘡又發。
而家啲馬已經埋閘，準備開跑喇。
BB啱啱出世，未可以食固體食物住。
作曲家希望首樂曲有個雄偉嘅終結。
槍聲一響，立刻引起群眾一陣恐慌。
咪再嚟呢個鬼地方喇，成地垃圾。
自己的事自己做，我今次唔會幫你㗎喇。
中原歷代帝國不停經歷名義上嘅覆亡而冇實質嘅政治改革。
銷售數字非常理想，已經超出我哋嘅估計。
部手機咁鬼平，分分鐘係二手貨。
要預防疾病，應該時時清潔家居。
簡而言之，想讀呢間大學要有錢先得。
我女朋友成日嫌污糟，唔肯同我吹簫。
一口氣唱咗三個鐘頭歌，真係過癮。
你掩掩抰抰都呃唔到幾耐，不如誠實啲認咗佢啦。
阿媽話得我一粒仔，傳宗接代就靠晒我喎。
而家有九包一pack嘅檸檬茶。
全靠有你依個救兵，唔係嘅話我一定交唔切依篇文。
幾經辛苦，我軍終於衝破敵軍嘅首度防線。
三絲嘅材料可以隨意選用，芽菜、紅蘿蔔、冬菇、雲耳、榨菜、竹筍都係唔錯嘅選擇。
邊有咁易世界末日吖，你唔使杞人憂天嘅。
屋企咪有個囉，買個新嘅嚟把托呀？
佢一聽到警察要嚟就話有事走先，分明係作賊心虛啦。
阿婆話，當年佢結婚嗰陣，佢細佬領咗兩圍酒席嚟請佢自己啲朋友。
喺香港菜之中，海蜇係好受歡迎嘅冷盤。
連場暴雨令新界北部低窪地區出現水浸。
資源不足對計劃嘅未來發展構成隱憂。
我唔要現金，你開張cheque畀我啦。
今晚你都係攝高枕頭吧啦！避唔到㗎喇。
聽日就開學，我仲未做過啲暑期作業，今次死梗。
西方人見面互相擁抱問候係好平常嘅事。
呢個新晉歌手青靚白淨，吸引到唔少女歌迷。
佢除咗英文之外，仲識講法文同日文𠻹。
你呢排係咪當黑？唔係炒車就唔見銀包，真係鑊鑊新鮮鑊鑊甘。
老師讀默詞語嘅時候要畀適合嘅例句。
阿明上個禮拜激到佢條女嗌晒分手咁，依家都仲煩緊點箍煲。
你應承我一定要做㗎，唔好失信啊！
新界宗族視春秋二祭為村族大事。
原來同一個真小人合作都好過同冇sense嘅人做嘢。
大商家將成本轉嫁落消費者身上。
呢幾個方案其實都各有弊端，其實都係揀冇咁差嗰個啫。
呢廿年嚟香港經歷咗好大嘅轉變。
我真係好驚訝，真係有男人咁乖㗎咩？
呢套劇入面，隻狗仲搶鏡過對男女主角，正一妹仔大過主人婆。
佢喺香港政壇係一個舉足輕重嘅人物。
單憑佢嘅身材，我已經知道佢係消防員。
我哋需要攝取適量嘅礦物質，以維持細胞同器官嘅正常功能。
我開頭諗住佢講笑㗎咋，但係後來發覺佢講真嘅。
我哋醫院為四肢癱瘓嘅病人提供醫療服務。
南極氣候非常乾燥，全年落雨少過百毫米。
你同佢傾吓，睇吓批貨可唔可以平多半折。
青年人要有say，始終落手落腳投票最實際。
眼見天就快光，但我份功課仲未做好。
雪糕車除咗有軟雪糕，仲有蓮花杯賣。
呢間公司高層個個都係黃馬褂，你呢啲外人想升職都幾難。
近年全球暖化，導致凍土開始融化，釋放古老細菌及病毒。
前面架車炒咗，搞到條路塞死咗。
尋晚打機卡關卡咗成個鐘，好灰。
你聽話，爸爸媽媽自然就會錫你。
西班牙伊雲士豬仔肉伴野菌天使麪
若果冇嘢要幫手，我就𨅝先㗎喇。
騙徒喺另一區重施故技，再次騙取十萬現金。
佢諗嘢好縝密，佢覺得有問題就一定有問題。
呢套劇真係不得了喇，有國際大明星阿松做主角！
如果脊柱側彎太嚴重嘅話要做手術糾正返㗎！
八達通嘅標誌係一條莫比烏斯帶。
啲左膠成日鳩做、車大砲，講嘢三幅被，又對本土派嘴招招。
佢性格忤逆，成日都激到佢阿媽紮紮跳。
嗰名女歌手畀前經理人公司指控佢違約。
你班機聽朝九點開，千祈唔好遲到啊！
佢對我有恩，但係我都唔知點報答佢好。
嗰個香港小姐候選人虛報年齡，所以被取消資格。
英文嘅句法同粵語好唔同，所以學嘅時候要留心。
門柄好多人揸過㗎，梗係要抹乾淨啦。
佢每晚都同女朋友煲幾個鐘電話粥㗎。
血汗工廠議題同時裝產業息息相關。
我屋企好傳統，大時大節 一定要成家人一齊食飯。
從山頂遠眺維港景色，係特別浪漫嘅。
你咁趕做咩啫，你慌人哋唔等你咩？
試咗咁多次都唔得，我開始心灰意冷喇。
公司決定調升佢去倫敦做地區總經理。
冇前人嘅付出，又點會有今日嘅我哋呢？
你連基本功都未打好就想一步登天？
佢咁努力都唔合格，真係有幾分可惜。
你個人又唔係好好條件，再係噉樣高不成低不就嘅話，你搵唔到女朋友㗎喇。
佢淨係識出聲，做嘅時候就唔出力。
個男仔之前以為我送曲奇餅畀佢係同佢示愛，於是表錯情。
考生必須帶准考證先至可以入考場。
你對眼唔舒服呀？做乜成日眨眼嘅？
你要我提醒你幾多次啊？講到口都臭埋！
學校部projector畀人偷咗。
條友真係唔夠雷，竟然出賣兄弟！
佢畀個賊捅咗一刀，血流如注，好有可能捱唔住。
今次可以破到案，全靠兩位卧底同我哋裏應外合。
我間中學校規好嚴，頭髮長得滯都要記過。
條女咁嘅質素，送俾我都唔吼啦。
祝兩位新人珠聯璧合、佳偶天成！
佢上個禮拜去左泰國旅行，曬到黑古勒特返嚟。
自由泳係四式當中最舒服嘅泳式。
以前收成唔好嘅時候，要種鴨腳粟嚟維持生計。
過山車轉彎嗰陣脱軌，成架飛咗落地，好彩冇搞出人命。
普通人冇乜科學常識，證明科普做得幾失敗。
我仲係新手，做錯嘢嘅話請多多指教。
話唔定聽日會打風，要做好防風措施喇。
他日我事業有成，我唔會唔記得你哋幫過我！
你同我吊住佢尾，睇下佢幾時見佢個情婦。
喂！周圍咁多人你轉身小心啲得唔得呀？果下無情力撞到個細路瞓低喇。
我啲M唔係好準，有時一個月兩次，有時幾個月先一次。
篇paper幾時deadline？
警隊早前舉辦嘅展覽吸引咗好多市民參觀。
嗰段音樂嘅動人之處，正係佢會捉住你嘅心，使你不期然咁隨住佢嘅悲楚流淚。
佢係一個火車迷，屋企有好多架火車模型。
提番呢件事嘅時候，佢重係好火滾。
醫生，我老公成日派報紙，點算好？
一個人承受咁大壓力，真係難為佢。
如果連呢一百蚊都輸埋，我就冇晒揸拿㗎喇。
自己唔夠料，又葡萄人哋有獎攞，咩心態！
阿媽話唔鍾意住十四樓，四四聲唔好意頭喎！
你今晚返嚟嗰時，順路幫我買啲嘢吖。
佢突然辭職嘅消息喺公司引起軒然大波。
我淨係飲開日本奶水大嘅，所以真係睇唔慣韓國嘅動畫。
我由香港千里迢迢去到芬蘭，竟然睇唔到極光。
今日學校有話劇表演，我要幫手去禮堂擺陣。
佢個肚好似黑洞噉，食極都唔飽㗎。
呢個素人拍片放上YouTube之後一夜成名。
細劇團冇咁多錢落廣告，人人都要孭飛，用自己嘅關係網幫手宣傳。
佢以為自己好出名，不過大家真係識佢老鼠呀。
根本就冇噉嘅事，你唔好聽佢無中生有喇。
而家冇巴士返將軍澳，我都係搭泥鯭的算數。
早排俄羅斯嚟嗰班金絲貓畀人拉哂喇。
而家係流感高峯期，去完街返到屋企謹記要洗手。
大肚婆有時會作嘔作悶，食啲鹹濕嘢會開胃啲。
我知你冇近視，但係戴副平光鏡靚仔啲噃。
呢一次嘅軍事行動已經部署咗三個月。
通常見到呢啲情況，我哋依撈七都會報定警先嘅。
阿爺表面上唔反對賣屋，心入面佢係唔贊成嘅。
政府一直都有推行種族共融計劃，避免少數族裔被邊緣化。
牙石導致更多牙菌膜積聚，增加患牙周病嘅機會。
個波彈返嚟嘅時候你就接住佢啦。
呢個男人放棄高薪厚職去做湊仔公。
香港嘅安老院由非政府機構、非牟利機構及私營機構營運。
好娘呀你，而家咩年代呀，仲7分褲白襪白波鞋。
政府發表白皮書，提出教育制度改革。
m血嘅顏色可以反映到你嘅健康狀況。
現屆同歷屆議員聚首一堂，惜別立法會大樓。
呢個插水式頭鎚咁就笠死咗西班牙個龍門！
過咗十年，警察終於查到呢單兇殺案嘅幕後主腦係邊個喇！
人哋個個喺度專心揾料，你就係噉喺度問埋啲戇鳩問題，不如都係出少句聲當幫忙啦。
今年啲月餅滯銷，餅家唯有大平賣。
呢間公司啲marketing好唔掂。
嗰間餐廳好罨耷，我唔敢入去食飯，驚食咗肚痛。
針呢，就冇兩頭利嘅，你都係唔好FF咁多喇。
哈利波特仲喺襁褓嗰陣就畀佛地魔追殺。
個導演都冇畀時間啲演員排戲，佢哋又點會演得入戲呢？
呢個牌子嘅電器係我公司經銷㗎。
石硤尾寮屋區大火促成咗政府公屋嘅出現。
政府將嗰個貪官收監之後，亦都沒收佢嘅家產。
近年越嚟越多人關注男士面對嘅困境同壓力。
辦公室裏面有七個人，其中三個係大學生。
佢細個嗰陣跌咗入個染缸度，好彩入便咩都冇。
小朋友，你咁樣樣同爸爸講嘢唔得㗎！
阿媽好鍾意食粉果，但係我就麻麻哋。
媽媽同佢嘅外家打仗嘅時候失散咗，一直都連繫唔到。
依家三更半夜，梗係一個人都冇啦！
澳牛係第一間用忌廉炒蛋嘅餐廳，超滑超好食。
陳生請你簡略咁講講今次活動嘅目的。
早知呢個電話咁鮓，就俾多幾草買個好啲㗎啦！
佢生意失敗之後，隱姓埋名咁生活咗好多年。
如果你想租呢間屋，就要俾兩個月上期。
咁我哋就要去meet返佢哋嗰邊個要求。
你月頭就唔見咗張地鐵月飛，真係唔抵。
我條team呢排好down人，都唔知老細幾時請到人。
學校離我屋企好近，我坐十一號巴士返學。
有研究指出過度活躍嘅小朋友喺學校會俾其他同學排斥。
自從佢阿媽死咗之後，佢成個人變到死氣沉沉。
BB瞓埋啲狗虱覺，幾個字就醒。
被遺棄或者一啲嚴重受傷嘅動物好大機會俾人人道毀滅。
呢度所有傢俬齊備，隨時可以入伙。
從某程度上嚟講，佢哋噉做係啱嘅。
屋企搬屋撞著考試，搞到我呢咁hea。
佢咁大手落注，唔通真係有貼士？
佢哋幾兄弟爭鬥父親留下嘅遺產。
我對眼就係法庭，你哋而家啹唔啹先？
佢雖然不斷求神拜佛，但始終難逃破產嘅厄運。
而家電話線路繁忙，請遲啲再打嚟啦。
我唔容許呢個計劃再有啲咩過失！
嚿牛扒薄切切噉，攞嚟攝牙罅就差唔多。
屋企有豆腐、蛋、瘦肉同番茄囉。
佢哋兩個好恩愛，從來唔鬧交㗎。
今年呢間酒店喺聖誕前加料安排合唱團獻唱悦耳動聽嘅聖詩。
我下星期有個考試，呢幾日都出唔到嚟。
呢個特工搖身一變，由男人變咗個老女人。
我接受到有肉地，但癡肥到連行動都好論盡嗰種，我就唔識欣賞喇。
基於疑點利益歸於被告，法官裁定被告罪名不成立。
呢個西瓜圓揼揼咁，唔知食落甜唔甜呢？
佢四十歲都嫁唔出，分分鐘由籮底橙變神枱桔。
喺公園見到有對小情侶喺度打茄輪，個女嘅好似好索。
我中同報咗成三四個ocamp。
條女根本就係一隻人人都屌得嘅雞！
「唔該揾陳先生吖。」「乜水啊？」
東華三院一眾總理每年喺上環文武廟舉行秋祭。
煮餸用剩個雞殼，你愛唔愛嚟煲湯？
佢喺學校俾人嘲笑，所以唔想返學。
個個都話西瓜汁好難飲，但係我覺得好好飲。
呢間工作室嘅劇作全部都係大師級。
鬼叫荷包燶丁咩？唯有捱世界啦。
亂抌垃圾罰千五，阿婆都冇情講！
打完邊爐消化不良，最啱就係飲下茶消滯嘞。
我家姐喺一間老人日托中心做護士。
毒男阿松間房一地都係萌娘公仔。
隻遊戲咁好玩，作為機迷冇理由唔跟機玩埋一份啩？
佢直截了當嘅性格可能會俾人誤會佢冇禮貌。
總統今次紆尊降貴，去到貧民窟探訪居民。
王教授退休之後，間唔中都會去下其他大學講學。
咪睇佢做戲好似好英明神武，原來係鱷魚頭老襯底，做生意俾人呃到周身債。
呢位日本知名漫畫家舊年先宣布榮休，而家又有新作？
佢啱啱勁霸氣，兜面掉封辭職信喺老細度就嘭門走咗！
一場嚟到，不如今晚響度食個便飯？
如果有人暈咗，應該打999叫救護車，救護員到場後同佢哋交待事發經過。
畫公仔唔使畫出腸，我地明架喇。
佢身為差人知法犯法，被革扯係必然嘅事。
喺外地生活竟然遇到同鄉，終於可以講返鄉下話。
商場每個樓層通常都有自己嘅水牌。
以前公司有一班人搞小圈子唔同其他人講嘢。
早起及做運動除咗對身體好，亦都係意志力嘅鍛煉。
你有咩疑難雜症都可以問吓佢意見。
喺澳門，博彩從業員一般被禁止喺工餘時間進入娛樂場。
你畀晒啲神沙我，噉我個散紙包咪好重？
為咗得到個女仔嘅芳心，阿松送咗九廿九枝玫瑰俾佢，但係最後都係畀佢拒絕咗。
佢唔聽我解釋就走咗去，我唯有一路跟尾啦。
喂你條大懶蛇仲唔起身？唔使返工呀？
我層樓放咗盤，應該好快有人買。
最近嘅成績説明咗我哋絕對唔會差過其他學校。
廚房笪地好污糟，要抹下先至得。
佢響酒吧拎咗張金卡出嚟，即刻就有女圍住佢。
如果發生大型示威，政府會點樣應對呢﹖
弊喇，個監視器香咗，點會咁㗎？
你要明白基本嘅概念，先可以繼續討論落去。
林教授嘅教學質素十年嚟都貫徹始終咁好。
公司裏面啲人成日都勾心鬥角，你要小心啲呀！
有種雀仔可以飛十個月都唔著陸。
阿松佢考試攞咗幾個A之後就好大鼻。
雖然佢係後底乸，不過佢好似親生阿媽一樣咁錫我。
今晚演出，按照原定安排，風雨不改。
陰功嘍！打到口腫面腫，成隻豬頭噉！
話因為「若甲則乙」邏輯上無效，所以乙一定錯，係一種謬誤，叫謬誤論證。
我每次上台講嘢，都一定要準備貓紙先得。
個黑社會大佬呢排收嗰幾條𡃁，都係中學生嚟㗎。
阿翰份人冇乜原則，最叻見風使𢃇。
太空旅行已經唔再係虛無飄渺嘅諗法。
嗰本雜誌因為錯誤報導而向公眾致歉。
將唔同地方嘅資料整合做一個表先。
我唔需要大屋，簡簡單單一個安樂窩已經好好。
唔好成日電視汁撈飯，對身體唔好㗎。
你收咗呢筆不義之財，你嘅良心就會畀罪惡感玷污㗎喇。
佢打扮得好脱俗，同啲化行妝嘅女人好唔同。
個歌手封咗咪十年，最後咪又係為奶粉錢出山。
我温書一定要用唔同顏色嘅螢光筆highlight重點。
環保團體痛斥政府破壞生態環境。
我喺巴士度見到個變態婆係噉喺度大嗌。
你唔好識少少，扮代表啦！讀多啲書啦！
呢度冇人冇盛，放心練啦，唔使怕醜喎。
我唔想再依附我男朋友，成日對佢千依百順我自己都好攰。
煮餸嗰陣俾油彈親隻手，即刻起泡。
依個世界仲有大把人連三餐温飽都成問題。
記住like我專頁，唔好miss咗最新資訊喎！
夜媽媽睇啲美食圖，搞到我都心思思想食添。
唔知點解，一間學校最惡嘅唔係老師，唔係校長，而係校務處職員。
《命運交響曲》係貝多芬嘅名作。
挑！你聽佢亂咁車啦，根本十句都唔知有冇一句真。
局方聲稱病人嘅死亡唔係由注射疫苗所引致。
平時唔多做運動，又食咁多肥膩嘢，好快變大肥貓㗎。
以前英軍喺牛尾海一帶操炮，影響滘西漁民嘅生計。
佢自從離婚之後，就成日一個人響酒吧隊酒。
我同屋企人反咗面，已經冇返屋企成個月。
佢嗰頭先為家產陷害完佢細佬，轉個頭又冠冕堂皇咁行出嚟調停糾紛。
你又唔係醫生。 再者，就算你係醫生都救唔切個女人啦！
你唔駛扮晒好人，貓哭老鼠假慈悲喇！
佢係個職業賭徒，出手好大，贏得仲大。
呢間賓館真係好污糟，連啲水都唔知可唔可以用嚟洗手。
本書都係講緊上堂教過嘅嘢，佢都已經熟晒，所以話咁快就秒咗。
夫妻之間係應該互相包容對方嘅缺點嘅。
今次運動會嘅協辦單位係康文署。
一下陣風都hum hum聲，之前8號風球都冇咁犀利。
佢有黑底㗎，唔好隨便惹佢，小心佢揾人打你！
張紙巢咗喇，做咩唔放落file？
一對戀人分隔兩地，好可能其中一方會移情別戀㗎。
成條team趕緊project打緊仗，我冇時間傾下個月個典禮點安排啊。
狡猾嘅小偷呃個警察話去廁所，跟住由後門走咗。
我負責掃地，你負責渻乾淨個窗。
架車壞咗，所以我哋焗住要行返屋企。
啱啱畢業嘅醫生都要臨牀實習一年，先至可以正式行醫。
佢為咗避債，又搬屋又辭職，爭在未走佬咋。
而家啲後生食米唔知米貴？高官離地到連便利店冇廁紙賣都唔知喎。
咁耐冇見，唔知佢仲記唔記得我呢？
呢件嘢年代久遠，已經冇人記得佢喺邊度嚟。
即使我俾你去溜冰，你都唔識溜啦！
整海味要預先諗定㗎，上次我發海參都發咗兩日。
呢款郵票全世界得返一千零一張，好值錢㗎！
夫妻間太過遷就未必一定係好事。
由地鐵站去Ｍegabox，要搭一程穿梭巴士。
你係咪聽過隔籬呀？我要紙巾，唔係匙羹。
你有老公，就唔好叉隻腳埋嚟啦。
你嘅留言令人好confuse。
我仲以為你真心鍾意人，原來你只係想呃蝦條！
佢哋兩個之間有啲好秘密嘅關係。
自閉症係腦神經細胞缺失嘅毛病。
我細個嗰陣嘅志願係做巴士司機。
喺寧錦之戰入面，廣東出身嘅將軍袁崇煥率領住得嗰三萬人嘅軍隊抵擋過十萬人嘅大軍。
你對襪濕晒喇，快啲用個暖爐烘返乾佢先啦。
自從佢開始撈偏門嘢之後，我就開始疏離佢。
有膽量嘅人先至可以參加呢個遊戲。
咁大煙嘅，好似真係火燭喎，都係快啲𨅝啦。
唔好再信勤力讀書就考到5**，冇呢支歌仔唱㗎喇。
佢去銀行打簿，睇下公司出咗糧未。
佢俾人篤灰話佢公司裝老翻，可能係佢得罪咗啲舊伙記。
阿修份人好專橫，永遠都唔聽人意見。
已經連開二十鋪細，我唔信今次唔開大!
新嚟個老細好猛料㗎，之前救過間就執嘅公司㗎。
「呢個位有冇人？」「吉㗎，冇人坐。」
由呢度行去火車站需要五分鐘步程。
唔好發白日夢喇！想做有錢佬？下世啦！快啲做嘢啦！
就算佢而家工作忙咗，佢每星期都堅持練一次字。
今日真係運滯，一返工就搓人，重要搓輸。
佢可能喺你嘅標準嚟講係okay嘅，但係用我把尺嘅話就真係唔得囉。
佢一向都好守時，從來唔遲到嘅。
今次用外匯救市只係一支強心針，長遠係要整頓成個體系。
好彩阿叔我慧眼識新星，一睇就知你係冚家拎。
佢成日戳晒樣噉，以為自己好型?
小妮好自豪自己好瘦，所以成日俾人咒佢變肥。
每一場宴會都有曲終人散嘅一刻，唔使太留戀。
電視台甘願以天價邀請佢哋演出呢套劇。
我今日唔得閒，所以同唔到你出街。
屯門公路啱啱七車連環相撞，啲車堆到好似疊羅漢咁，今次認真大鑊。
隧道入口好似一個樽頸，所以時時塞車。
咁夜都唔瞓，你聽日唔使考試咩？
呢部電視機用全新科技，畫質一流。
啲人工得雞碎咁多，交得租嚟唔夠食飯。
最近連買枝漂白水都唔易，好多市民都迫住捱貴幾倍炒價。
佢哋嗰陣旅行結婚，返到香港求其擺返幾圍就算。
天上嘅神仙有時都想落嚟凡間玩吓。
為配合煙花匯演，多條道路將於傍晚起劃為行人專用區。
呢份文件寫低晒我哋公司嘅日常運作。
冤有頭債有主，嗰單嘢你揾阿隆負責搞返掂啦，唔好搞佢啲兄弟喇。
我個筆筒成日積塵，但個口太細好難清潔。
今次嘅辯論比賽充滿住驚濤駭浪，好彩最尾我哋都拎到冠軍。
隔籬間百貨公司開倉清貨，最低劈到一折。
聽講你個女拍拖喎，你幾時嫁女啊？
我一連返咗十五個鐘頭工，謝嗮皮啦！
仔仔好多鬼主意，媽媽成日都唔知好嬲定好笑。
由將軍澳去屯門買包紙巾？你係咪食飽飯冇屎屙呀？
佢雖然人仔細細，但原來好好抽。
你成日傳埋晒啲醫院波，想追死我呀？
每年都有好多人去耶路撒冷朝聖。
我哋要定期更新防毒軟件嘅資料庫。
佢係個飲水思源嘅人，即使成咗名，都冇忘記過當年幫助過自己嘅人。
咁多警衞守住銀行，好難落手打劫㗎喎。
佢個人好鬼木獨，叫佢上台講兩句嘢，佢就呆咗喺度粒聲唔出。
你人到中年，要養妻活兒，學咩人裸辭呀。
時間過得真係快，一個學期不知不覺又過咗去。
佢去見工之前，特登度身訂造咗一套洋服。
最近有筆橫財，所以打算攞啲嚟做下善事。
我平時落西通常都係先瞄白波中間，但到出cue時就打白波側邊。
你呢個不孝子！做埋咁多衰嘢激阿媽，係咪想激死老母揾山拜？
啲老人家覺得你係香爐墩，會叫你娶老婆生仔。
小明拾金不昧，執到個銀包有幾千蚊都交返俾警察。
但係有邊個可以寫包單，保證第三次世界大戰一定唔會發生呢？
佢買股票贏咗啲錢之後，食過返尋味，點知跟住就輸晒啲錢喇。
西人喺萬聖節嗰陣好興用南瓜整燈籠。
你又話要考間好學校，依家又貪玩唔肯讀書，咁樣南轅北轍嘅做法，又點會考得好入學試呢？
呢間學校起嗰陣偷工減料，所以一有啲咩突發事就好危險。
我喺呢間公司做咗十年，都仲未有得升職。
由於港元同美元掛勾，港元利率將緊貼美元利率。
個半一個橙，阿姐係唔係奀得滯？
聽講佢爭人周身債，上個月着咗草返大陸。
佢好記仇㗎，你總之小心啲佢啦。
我睇過啲電影場次喇，唔啱時間。
為咗買名牌手袋餐餐捱麪包，值得咩？
喺鴨寮街可以揾到林林總總嘅電子產品。
老師黐咗張星星貼紙喺我張工作紙度呀！
佢兩個人一撻即著，第一晚見面就已經上埋牀。
荃灣嘅天橋系統非常完善，四通八達得嚟又唔會錯綜複雜。
你老婆而家嬲到噉，你今次真係跪玻璃都唔掂呀。
分分鐘我Girlfriend有約，依撈七。（《佳人有約》歌詞）
中國文化以往對日本文化有好大影響。
你份報告做到唔湯唔水，你真係不知所謂！
今日俾人放咗我飛機，搞到我白白呆等三個鐘。
佢尋日去咗黃大仙買咗個長壽燈嚟祈福。
啲菜洗過一次㗎喇，你開盤水再抰兩抰就乾淨。
我隻狗生咗六隻狗仔，我諗住將啲狗仔放喺寵物店度寄賣。
追求成功同追逐名利唔應該混為一談。
呢支係天文望遠鏡，可以睇星星㗎。
時間有限，請大家嘅發言盡量簡短。
磁碟咁大塊，容量又細，依家仲有人用㗎咩？
而家翻版貨充斥市面，你買嘢嗰陣要小心啲呀。
新總統希望佢可以領導國家走向繁榮。
佢係世界仔嚟嘅，唔使戥佢擔心。
女朋友話要分手，佢竟然一啲表示都冇。
嫲嫲對日佔時期嘅記憶仍然深刻。
我個伯父突然嚟咗香港，一時都唔知點安置佢好。
有啲網上媒體會用廣告收益支付稿費俾作者。
佢個人好散漫，唔可以集中精神做嘢。
揾啲藥油搽落魂精度，睇下會唔會好啲啦！
佢加入呢間公司唔夠一個月就已經俾人洗腦，淨係掛住揾錢。
呢間學校實行小組教學，因材施教，提高咗學生嘅學習興趣。
你對眼係咪有啲問題？我見你對眼射厘得好緊要下喎。
呢個人強姦咗過百個女仔，係全民公敵。
嘩！包米重成八公斤，你拎唔拎得起啊？
你安心去玩喇，我會照顧啲細路架嚹！
聽講佢畀人誘騙去投資一啲債券，蝕咗十幾萬。
上堂偷食糖唔可以食軟糖，唔係咬下咬下會畀老師發現。
你可唔可以收聲？你實在太嘈嘞。
做人要有信心先得嘛！醒啲！記住！
你呢隻係熱感，要解暑散熱，冷毛巾敷前額啦。
你嘗試吓下次唔好再遲到吖不如。
阿煒由細到大都發錢寒，除咗識數錢之外都唔知佢識做乜。
政府應該為民眾服務，而唔係企圖控制民眾。
呢盤生意我同佢合作嘅，我哋通常賺到錢就會對拆。
佢畀人捅咗一刀之後，忍住劇痛自己行去醫院。
政府下令將所有非法移民遞解出境。
有咩唔開心唔好谷住，講出嚟啦。
有三架巴基斯坦嘅戰機被指侵犯阿富汗嘅領空。
大澳特設太平車服務，由香港基督教女青年會提供。
以白紙形式發表草案，之後先到藍紙形式，曾經係政府嘅慣例。
佢為咗錢，連老婆仔女都可以賣，簡直係喪盡天良！
喺老師心目中，操行比成績更加重要。
如果喺度住，一來近學校，二來又住得舒服啲。
近來越嚟越多人為咗響應環保，婚禮會以其他食品取代魚翅。
Justin Bieber成日吸毒又亂講嘢，佢啲衰嘢不一而足，難怪班美國人要聯署踢佢出去。
左頌星一口氣推晒所有籌碼出去，佢又曬冷喇！
佢管理嘅傲慢作風喺佢對待秘書嘅態度上面表露無遺。
哼！有冇搞錯！做得咁差仲想攞獎！
見到佢做到皮黃骨瘦，我覺得好心痛。
細個嘅時候，我最鍾意去信和買明星閃咭。
我温咗一半都冇，等陣個試我聽送死喇。
佢係呢度老細嘅親戚，平時咩都唔做，但係一有錢過手就過水濕腳。
媽咪好叻煮蒸水蛋，蒸得啲蛋好滑溜。
門徒猶大出賣耶穌，搞到耶穌俾人拉咗。
司機如果可以互相禮讓，就會少啲交通意外。
開藥劑量唔錯得，分分鐘會死人。
空中巴士A380係全球載客量最高嘅客機。
用呢部新嘅釘書機，單手釘廿張紙都好易㗎咋。
佢老公啱啱過咗身，我怕佢會自尋短見。
佢忍唔到去廁所，喺地鐵度瀨到成條褲濕晒。
唔好再喺度倒米，唔識就唔好掂我啲嘢。
英國用嗰隻手語同美國嗰隻唔同㗎噃。
我鍾意咗我初戀十年，一直念念不忘。
「我呢期五行欠水。」「你不嬲都欠㗎啦。」
太陽能板可以吸收光線轉為電力。
兩個證人句句都一樣，仲唔係夾口供？
呢樣新產品一出，就立即全城哄動。
明明係個新同事死蠢唔識做嘢，老闆竟然比隻死貓我食，話我無好好教好佢。
呢位後起之秀兩分鐘內就取得一本，贏咗上屆冠軍。
我家姐大我十幾年，所以我哋冇咩嘢傾。
阿明撞車，俾人送咗入醫院，而家情況危殆。
咪掛住睇戲啦，佢哋就嚟開拖喇！
十萬八萬濕濕碎啦，唔好計較喇！
唔好淨係掛住讀書啦，你都要顧下其他嘢㗎。
呢個突如其來嘅颱風令唔少人無家可歸。
好多小朋友有扁平足，通常等到足弓發育完就冇事㗎喇。
我哋始終都要交棒畀我哋嘅後浪。
佢啲音感麻麻哋，唱歌嗰陣成日走音。
我哋冇時間準備㗎喇，唯有見步行步啦。
佢瞇埋眼就咩都唔使理，好唔負責任。
有人話男女校嘅女仔會比女校嘅更率直。
是但啦，橫死掂死，求求其其考完個文憑試咪算囉！
個奶咀爛咗，飲奶嗰陣啲奶係噉漏出嚟。
整定啲餸，齊人之後整返熱就食得。
我哋飲返一shot vodka先啦！
呢位媽媽想方設法想令佢個女考到有名嘅大學。
呢度啲野嘅質量真係好粗劣，唔怪之得冇人買。
張梳化殘到噉，俾我就捩手掉咗佢啦，你仲執返嚟屋企做乜喎！
個男仔盯住你喎，係咪想溝你呀？
本護照揾咗成日終於揾得返，真係一額汗！
十九世紀好多人被人賣豬仔去掘礦。
佢先至廿歲，已經有少少地中海喇。
呢種病毒變咗種之後就可以傳染俾人。
市民應該留喺户內，並到安全地方暫避，直至大雨過去。
人哋一個message你就仆過去，理都唔理下我，你當我係咩？
大家做咗咁多年兄弟，明㗎喇。呢啲嘢，在心中啦！
我好憎啲司機轉彎唔打燈。喺路口以為佢直去，點知突然轉彎。
噚晚隔籬屋個細蚊仔發羊吊，即刻送咗去醫院。
人類學家經常喺田野入面觀察同參與；呢樣係佢哋基本嘅研究方法。
犯咗罪，就應該受到法律嘅制裁。
裝咗浴室寶之後，個沖涼房冬暖夏涼。
以前喺街市買條魚，都係用鹹水草綁住。
無可否認，我係遲到，但係我有理由㗎！你唔好嬲我啦！
咪聽條友點紅點綠喇，問醫生好過啦！
你計數計得咁快，我真係望塵莫及。
「鴨脷洲」呢個名嘅起源係因為呢個島嘅外形好似鴨脷。
琴日我唔覺意見到細妹喺度捽碟。
佢同另一個女仔嘅情慾短訊俾女朋友發現咗，今次真係冇得兜喇。
與其打份牛工，不如自己做生意啦！
啲蛋撻咁好食，男女老少都鍾意啦。
法官判案嘅時候明鏡高懸，絕對唔會有任何偏頗。
通常話大排檔炒嘅餸特別夠鑊氣，其實好可能係因為坐得近個爐，香味撲鼻。
水浸眼眉喇，你仲可以咁滋悠淡定？
薄血丸主要有華法林同新型薄血丸。
我嘅直覺話俾我知，佢喺度講緊大話。
好熱好頸渴呀，我去汽水機買啲嘢飲先。
酒後駕駛，害己害人，切物酒後駕駛。
青頭仔去叫雞嘅話，破完處之後會有利是收㗎！
今日，你同我天各一方，你有你嘅生活，我繼續我嘅忙碌… …
佢竟然背住老板賤賣公司資產，仲唔喺食碗面反碗底？
佢幫富商做法事賺左幾億都唔夠，仲想呃埋人地成份遺產，真係人心不足蛇吞象。
呢條山路我行咗十幾次，今次帶隊駕輕就熟。
頭先停咗電啊，搞到我要摸黑落樓。
你知唔知佢去咗邊啊？法國吖嗎。
你頻撲咗成日，不如休息下先啦。
份工都唔簡單㗎，唔係邊個都做得。
佢對啲員工非常嚴格，遲到一分鐘都會俾佢照肺。
政府會定期抽查入口蔬菜有冇含有過量農藥。
雖然間餐廳最近先裝修過，但係仍然保留住一種典雅嘅感覺。
大學洗手間一日會清潔三次，以預防病菌傳播。
阿松佢影女仔裙底，家吓畀人判處監禁兩個月。
佢出世腦缺氧，低低哋，要讀特殊學校。
花花公子淨係識講花言巧語嚟𠱁女仔。
我細個嗰陣有個夢，想大個咗做天文學家。
照顧患病嘅屋企人可能會好辛苦。
有個學生俾人發現咗剽竊佢同學份論文。
賊人用偷返嚟張卡買金，點知簽名唔對穿咗崩，於是落荒而逃。
國際學校嘅班級編排同傳統學校唔同，佢哋會早一年入學。
我哋平時影相，就算唔yeah，都會笑吓。
細個阿媽成日話讀書唔成聽掃街，但係其實掃街有咩問題？
佢係我嘅合夥人，我哋合作咗好幾年。
你個頭成個地拖噉，快啲去飛髮。
中咗六合彩又唔見咗張飛，真係空歡喜一場。
屋企有細路，會多咗好多樂趣㗎。
毒男阿松屋企嗰度有個施嘉莉祖安遜嘅塑像。
我好悶，出去打個round先。
佢細細個就好醒目，成日賣口乖攞糖食。
表演已經結束，請各位觀眾依次離場。
摺埋啦你，喺度佗手掕腳盞累埋我哋啊。
而家經濟唔好，老闆話要減人工，我哋只有無可奈何噉接受。
國會改選，內閣總辭，係憲政慣例。
丹麥有一隻甜品，係要撈糖霜食㗎。
你諗清楚自己要做咩先啦，左騰右騰唔攰咩？
由於種種原因，我哋取消咗去韓國嘅旅行。
杏梅唔理自己減緊肥，見到意大利雪糕馬上買咗兩球嚟食。
佢好好人，inbox問佢功課一定會覆。
你太任性喇，淨係諗自己鐘意做乜就做乜，有冇諗下後果架？
春天到咗，今朝我見到有燕子喺樓下嗰樖榕樹上面起咗個巢。
呢個無良老闆咁樣壓榨員工，等天收啦！
佢之前畀醫生話抑鬱，要食藥同睇心理學家。
今年公司只係取錄咗兩名大學畢業生。
你揾個懵佬嚟同你做野就梗係唔得啦！
一出左西隧跟手就截的士，睇嚟佢真係好急下。
部新手機有好多特別嘅function。
你做乜成隻吊靴鬼噉跟住我尾啫？
牙醫要喺你嘅牙牀鑲粒螺絲，然後種隻牙上去。
話説當年蘇秦用個錐拮自己大髀，令自己唔會讀讀下書瞓著。
做乜成面都係眼淚㗎？你唔開心呀？
喺好多文化入面，蝴蝶都畀人當係美嘅象徵。
一隻手掌拍唔響，前度同你散咗，你兩個都唔係咁鍾意對方啫 。
「十二點啦，唔好打機啦，瞓覺啦。」「哦。」
佢兩個驟眼睇係冤家，其實好有火花。
青山公路係香港最長嘅行車公路。
張八達通冇晒錢喇，提我陣間入錢。
老闆枱上面咁多文件，成個亂葬崗噉，唔知佢點揾到啲嘢嘅呢。
佢喺經濟問題上面連珠炮發，批評主流媒體忽視科技發展對經濟嘅重要性。
呢個世界嘅人都唔重視科學，睇嚟我真係生不逢時！
啲肉鞋烚烚 、老at at，BB點咬到呀？剪細條啲先比佢食啦。
佢講嘢成日都嬉皮笑臉，佢啲説話真係曲直難分。
佢導演嘅戲都好受歡迎，套套都過千萬票房。
佢一到考試前一個月就會發晒茅係咁温書。
多謝咁多位咁俾面，應邀出席晚宴。
合同寫明係要做到今日，你冇得反口。
你必須要係商會嘅一份子先可以喺度做生意。
我喺北京出世，但係喺香港長大。
唔得閒陪家人覆診嘅話，可以請社企嘅人陪診。
首歌個file太大喇，可唔可以轉咗做mp3先俾我？
扭屎忽花扭咗大半日，份project郁都無郁過，點做野呀你？
喂，你撳個電掣細力啲好喎，會爛㗎噃。
佢哋兩個做咩都一齊，都唔知係咪hehe。
個presentation悶得滯，所以啲人走晒。
阿姨話佢大肚嗰陣成舊大冬瓜咁。
第一次喺酒吧識人，就同人去開房，有冇搞錯啊？
佢咁冇手尾，睇怕份功課都唔使旨意做得完。
基本法係喺九零年四月四號頒佈嘅。
佢上個sem肥咗科數學所以而家要retake。
呢間細書店就喺商場入面，幾就腳下。
馬拉松賽事進行其間，有個男人跌親，顴骨碎咗。
佢成績唔好，因此去咗麥當勞打工。
好！我哋從此恩斷義絕，不相往來！
呢個人相當可疑，揾人𥄫住佢，有咩風吹草動即刻通知我。
呢位顧客想退貨，你可唔可以幫下佢？
嗰個殺人犯俾警方追輯咗七年終於喺海關落網。
我個仔識行之後就喺屋企周圍行。
讀完IT出到嚟都唔一定做IT狗嘅。
我，陳浩南，喺銅鑼灣一呼百應！
其實隱形眼鏡嘅含水量同眼乾冇必然關係，好睇每個人嘅情況。
你今次可以喺英國做研究，仲唔恨死隔籬？
時移勢易，而家老麥一個餐已經差唔多四十蚊。
你唔使俾高帽我戴嘞，我唔會信你嘅。
如果上司猜忌下屬嘅話，會對合作產生不良嘅影響。
呢齣戲係用呢本小説作為藍本嘅。
我老公成日半夜三更先至返屋企。
沖完熱水涼之後，成間沖涼房都充滿霧氣。
佢嘅批評真係好尖鋭，雖然講得好啱，但始終都會令人覺得難堪。
初初諗住買新機，諗落都係等平啲先。
我聽到佢哋要結婚嘅時候，覺得好突然。
嚱，佢識咩吖，嚟嚟去去咪淨係得嗰兩三道板斧。
呢啲做法喺某一啲地區仲好盛行。
我打麻雀不嬲都手風好順，成日贏錢。
同我𢭃下條靚仔，睇佢有冇跟開邊個。
阿明佢喺今次賽跑入面獨佔鰲頭，拋離第二名嗰個人成50米。
陣間tutor到我哋組present。
一到午夜十二點大家互相碰杯祝賀新年進步。
呢間公司有冇門市㗎？我想落去試吓先決定買唔買。
我同佢講得一清二楚㗎喇，我唔會嫁俾佢。
用左半年，overall好滿意。
明仔張針卡唔見咗，我哋要同佢補領。
我一個人去旅行，要一間單人房就夠嘞。
如果你孭得唔舒服，試下校鬆啲孭帶啲繩吖。
膽機出名高音甜、中音準、低音勁。
畀幾張紙佢哋畫啦，唔好畀佢哋畫花埲牆啊。
教育制度不斷改變，老師、家長同學生都無所適從。
熟讀呢幾本參考書，考試就冇問題嚹。
裁員嘅消息喺員工之間引起好大嘅迴響。
啋，佢仲在生㗎，做咩成日話人死咗啫？
做空姐都唔錯，可以免費去旅行。
你眼定定噉望住個女仔，鍾意人哋呀？
市面上有好多產品專門清除霉菌。
幼稚園教嘅英文越嚟越深，有好多我都唔識讀。
我部腦壞咗，但到而家都仲未攞去整。
你到左樓下就撥個輪過我，我嚟接你。
佢自細就好聰明，鶴立雞群，搞到佢而家好自大。
你唔係唔知我一直都對你有所傾慕呀？
佢半個月都冇就買咗部菲林機同兩個鏡頭，堅有米囉。
我諗住申請宿舍，可以慳番返工放工嘅時間。
喺唔同嘅光源底下要用唔同嘅白平衡設定。
呢次掃毒行動係由陳警司指揮嘅。
佢堅持原則，人哋點講都唔會動搖到佢。
成件事係意外，你應該放低你嘅罪疚感。
你中咗六合彩呀？笑到四萬咁口。
你咁肥，冇人叫你肥婆咪謝天謝地囉。
過埋呢個山坡，就會到目的地㗎喇。
細胞會自己進行分裂，形成更多細胞。
蛇頭為咗逃避水警追截，不惜推人蛇落海。
你將啲碟放到咁高，拎嗰陣好易打爛㗎。
張心電圖有嘢喎，使唔使做多次？
我條腰舊患仲未好，一烏低身就痛。
由下星期起，呢條巴士線每程會加五毫。
你想嚟打地盤，問過我哋龍頭先。
今次行動成功，負責衝鋒嘅飛虎隊功不可沒。
佢都short short哋嘅，我理鬼佢。
唔同顏色嘅回收桶愛嚟收集唔同物料。
明哥唔係背信棄義嘅人，佢一定係有苦衷㗎。
用紅白藍裝起晒啲嘢，方便又實惠。
呢個書架咁曳嘅，放少少嘢就冧咗。
你有冇見過一張上面寫咗個電話號碼嘅memo紙呀？
法律呢啲嘢我呢個執業律師識條鐵咩。
以後或者有另一個世一出現，但呢刻，呢齣戲就係我嘅世一。
佢哋要供樓，又要供養父母，擔子都唔輕㗎。
上頭已經派咗人去接替我嘅工作。
唔好專做埋晒啲雞仔媒人先做嘅嘢啦。
呢單嘢唔係咁簡單嘅，一定有景轟。
今晚月色皎潔，最啱曬下月光，賞月談心。
謝先生賺錢少過自己老婆，成日俾人笑食軟飯，個心都唔好受。
阿寶淨係飲咗一杯紅酒，就開始有啲醉意。
《展拓香港界址專條》將新界地區租借咗俾英國，以九十九年為期限。
地鐵水管爆裂，坐地鐵變咗坐潛水艇。
咁濕星嘅嘢都煩到你，真係唔好意思。
呢樖樹咁粗壯，睇嚟應該有成百歲。
你真係要錫住本書，唔好整到甩皮甩骨。
佢之前同男朋友嗌交，一見到佢就敦起個款。
政府呼籲市民齊心合力預防蚊患。
一到禮拜日，虔誠嘅天主教徒就會去教堂嗰度望彌撒。
佢係一個尤物，好多男人鍾意佢。
有分析認為，美股牛市已經到頂，熊市就快嚟，要趁快出貨。
你哋日日都貼啲拍拖相上網，仲唔係曬幸福？
自從佢畀人炒咗之後，佢日日都苦口苦面噉。
呢度好多熊人㗎，千祈咪走散呀。
BB瞓着咗，阿祖驚嘈醒BB，所以就行得好小心翼翼。
呢塊玉真係完美無瑕，我諗至少值一百萬。
路祭好多時會灑溪錢，用嚟收買現場嘅孤魂野鬼，希望佢地唔好搞事主。
史提芬史匹堡係專拍大片嘅導演。
醫生話燕窩雖然有益，但燕窩有毛粒，會對有敏感人士造成反效果。
佢琴日同人打大交嚟，搞到周身都係傷。
佢輸咗一半身家之後斬手指戒賭。
你用完洗頭水之後一定要沖乾淨啲頭髮。
呢部死人電腦，日日都hang嘅。
啲官搞到個城市烏煙瘴氣，受罪嘅咪又係我哋小市民？
放狗就見得多喇，你又有冇見過人「放龜」呀？
佢飲醉酒就亂講嘢㗎喇，我都見怪不怪喇。
得閒我會返去我間小學，回憶下細個嘅生活。
我哥哥有躁鬱症，要食穩定情緒嘅藥物。
男人老狗，成隻縮頭烏龜噉，你識唔識個醜字點寫呀？
樓市不景氣，人人都唔打算買樓投資。
我估唔到一碗白飯都可以煮得咁香甜。
都係part-time噉做啫，都仲ok嘅。
你好耐都冇返嚟，要飲返啲湯水先得！
名人嘅一舉一動都會引起大眾嘅注意。
都乾旱咗好耐，終於有場大雨可以潤澤一下啲農地。
你咁自私，冇人鍾意同你做朋友㗎！
你隻衰嘢吖，今日做乜着呢條裙咁性感？
過份嘅保護對細路仔嚟講未必係好事。
我尋日落街買餸無端端俾差人扣留問話。
美國喺2007年開始由伊拉克撤軍。
佢哋各自同阿爸阿媽住，有需要嗰陣會去爆房。
而家流行簡約，裝修唔使搞咁多嘢啦。
嗱，戴返個頭盔先，其實上面我所講嘅維根斯坦嘅理論呢，我係完全冇讀過㗎。錯咗唔好鬧我。
件事一匹布咁長，下次見面再講。
呢隊組合無論啲人、啲歌定啲舞都好鬼騎呢。
恆指急跌一千點殺得好友措手不及。
湘語、湘菜同埋湖湘文化好有特色。
你想識嗰個女仔下嘛？我幫你穿針引線啦。
呢個病嘅病徵不斷咁喺度變化緊。
阿明買咗啲貓糧諗住攞去餵流浪貓。
我傷害咗佢，直到家下都好過意唔去。
唔駛返工嘅時候，我通常都會著T裇牛仔褲。
雖然佢好努力，但係最終都贏唔到。
你返工就遲到，放工就早退，你係唔係想我爆血管呀？
我好高興可以同大家分享我嘅故事。
今日冇乜客仔，於是餐廳最細嘅阿明就去咗街口兜客。
啤啤仔晝夜不分，想食就食，想瞓就瞓。
多謝！多謝咁多善長解囊支持我哋東華三院！
佢經常受到老闆性騷擾，決定向老闆娘告狀。
見到個仔做嘢咁辛苦，我真係肉赤啊！
佢哋話名係親戚，其實好少來往。
呢單傷人案原來疑犯早就有預謀。
成間學校，校長、老師同學生總動員一齊清潔校園。
佢地兩個心有靈犀，好多嘢都唔使講到出口。
好多高官退休之後，過完冷河即刻跳去私人企業工作。
你要醉，飲威士忌飲一兩杯，話咁易就醉。
如果阿婆仲在世，佢一定好開心。
台灣政府曾經喺戒嚴期間實行宵禁，限制人民喺夜晚出入。
佢殺人罪名成立，判處終身監禁。
屋企咁多張凳，你做乜係都要坐地下？
呢件衫係100 percent棉造嘅。
你啲偽文青，外表係個文青，其實就係個MK。
每個課程都會有自己嘅課程編號。
人哋係身驕肉貴嘅公主嚟㗎，呢啲嘢邊度啱佢做。
我哋三個由細玩到大，佢嘅為人係點，大家心照啦！
份功課要聽日交，今日乜都未做過，我今晚要趕貨喇。
而家啲職位好發水，好多人啱啱畢業就做經理。
市場預計2022年中加息15點子。
呢間公司盈利增長未試過咁勁，快啲入倉啦。
佢身形龐大，如果暈低咗，真係冇人拖得郁佢。
我每個月都唔夠錢用，點會有閒錢去旅行吖！
呢份文件好重要㗎，你寫好之後俾多幾個同事幫幫眼，檢查清楚冇錯先好寄。
但願能夠將心聲同你一一講清楚。
佢攞到噉嘅成績，可見佢平日一定好用功。
我發誓：我投票俾佢嘅話，天打雷劈！
你未見過狗仔跳舞咩？有乜咁稀奇喎。
所謂人死不能復生，你唔好咁難過喇。
佢成晚喺度扯鼻鼾，搞到我瞓唔着。
尋日我同幾個friend玩board game玩到今日唔係好想用腦，尋日用得太多。
你就講得口響，做唔做到又係一回事。
佢將自己嘅快樂建築喺人哋嘅痛苦身上。
我喺巴士度見到個變態佬係噉喺度大嗌。
以前啲人執相係響黑房用放大機慢慢做，唔似得依家用軟件做咁快咁方便。
甲：「可唔可以借你個洗手間用呀？」乙：「請便。」
佢對你有偏見，所以經常喺雞蛋裏挑骨頭。
海關堵截咗一批來自非洲嘅盜版貨物。
你google下啦，唔好乜都問人。
有地產商近年喺舊區大展拳腳，坐擁多棟工廈，並且逐步活化。
佢同佢班同事成日傾偈，好多話題㗎。
佢份人硬崩崩，你好難説服到佢㗎喇。
喂，唔好成日淨係去書局打書釘就算啦。買本支持下個作者，佢都要食飯㗎。
自拍神棍對於鐘意自拍嘅人嚟講真係福音。
呢間博物館珍藏咗好多貴重文物。
呢間公司推出咗一系列嘅新產品。
每次阿媽催阿傑結婚，阿傑都有一套新嘅説詞去推搪。
連年旱災令田園出現寥落嘅景象。
警方會喺蘭桂坊一帶實施人流管制措施。
海嘯發生之後嘅沙灘，滿佈屍體，真係慘不忍睹。
自從老闆件貪污醜聞公開咗之後，佢就俾啲投資者睇成過街老鼠。
某國成日都處心積慮將某島納入自己嘅版圖。
買單程飛有啲蝕喎，不如買一日pass？
我好鍾意食龍眼，鍾意佢隻清甜味。
呢個城市好壓抑，搞到個個都有啲抑鬱。
佢哋之前見過，唔使互相介紹喇。
佢學藝未精，仲要跟師傅浸多排。
我哋行行下，唔經唔覺就返到屋企。
元朗搭車去筲箕灣要一個鐘有多。
無啦啦叫我借十皮比佢，佢都忽忽地嘅！
行政長官冇民意授權，只不過係隻跛腳鴨，任何大改革都唔會成功。
佢間公司燒錢燒得好快，再噉落去就嚟破產架喇。
爆炸之後，飛機嘅殘骸遍佈海面。
我曾幾何時都係運動健將嚟㗎，不過而家都老到唔郁得嘍。
今日清明節，一班孝子賢孫都去拜山。
埋咗喺地底三千年嘅城市重見天日。
無論檢控官同律師問你咩問題，你都要如實作答。
佢個波打咗出界，所以輸咗一分。
幫隻豬髹顏色吖。你會用邊隻顏色筆呀？
嗰位專欄作家不時都會摘引名言，但係我又唔見得同佢文章內容有關係。
搞事呀！你將啲垃圾倒喺我門口？
佢成日喺屋邨度蝦蝦霸霸，連阿婆都打。
我試咗好多次都失敗，但都唔知問題係咩。
秘書嘅身分曝光──原來佢係對手公司派嚟嘅商業間諜。
第一次見面嗰陣佢頭耷耷，冇講過嘢，好怕醜。
我係孻女，所以屋企人好照顧我。
佢先排同人賭錢俾老千起尾注，搞到依家要周圍問人借錢開飯。
車禍導致死傷無數，場面觸目驚心。
我男朋友尋晚大振雄風，我好耐未試過䟴得咁爽。
我唔記得帶遮啊，淋到全身都濕晒。
香港需要更多濟弱扶傾嘅有心人。
條街啲咪錶全部壞晒，擺明陰人啫！
我個人嚟講覺得呢個計劃唔可行。
佢希望緊密接觸者配合政府防疫。
今日係911十周年，美國總統喺電視發表悼詞。
邊個話佢上個月辭咗職㗎？我月頭先喺𨋢度撞到佢。
佢好似唔開心喎，使唔使安慰下佢？
三叔份人好疏爽㗎！如果你經濟上真係出咗問題嘅，你可以試下揾佢幫幫手㗎噃。
好彩pass咗呢科，唔係就大鑊喇。
醫生話一定要係至親先至可以入去病房睇佢。
我織條頸巾俾你吖，你鍾意邊隻冷多啲？
呢件事撲朔迷離，外人實在好難理解。
我細個發夢做超級英雄儆惡懲奸。
情景氣氛十足……真係寒一寒啊。
上古時代嘅國家冚唪唥都已經唔存在，但係佢哋好多時都有將佢哋嘅文明留存落嚟。
條路前面jam死曬，行路好過。
今晚世界盃總決賽電視現場直播。
唔好玩我啦，我做廿下掌上壓都唔多掂，仲話做一百下？
佢晚年飽受病魔纏身，又冇仔女照顧，非常淒涼。
佢成個記者會都淨係擔起個頭，一個問題都無答過。
嗇色園黃大仙祠係可以簽發結婚證書嘅道教廟宇。
深圳水庫排洪，部份新界地區可能出現水浸。
揾我整不如揾佢？佢教過我兩道散手㗎。
我都一把年紀喇，想唔收山都唔得。
你今次嘅行程安排夠晒好玩盡興，認真冇得彈！
嘩，你呢個玩法都幾屈機個喎，電腦都俾你屈死。
佢日曬雨淋都喺地盤做嘢，做到巢皮掹雞咁。
李教授成日讚王教授有學識，呢個咪就係識英雄重英雄囉。
尋晚我哋成班朋友去咗嗰個樹林度玩試膽，阿明佢扮鬼嚇到阿松瀨咗尿。
一對新人喺律師及親友見證下宣讀誓詞。
我明明預約咗一間有兩張單人床嘅房，但係佢俾咗一間有雙人床嘅房我。
你仲玩過山車？因住心臟病發呀！
入鄉隨俗，你去到日本，應該入屋除鞋。
你唔好成日漏低張身份證喺屋企啦，因住出街嗰陣俾人拉呀。
旺角有好多人響度拉客，捉住人唔放直至佢哋肯買佢啲嘢為止。
呢對新人真係天作之合，席上嘉賓無不羨慕。
你搞大咗我個女個肚，而家唔認帳呀？
嗰啲一味鳩行嘅遊行示威真係令人唔想再去囉。
我個仔係扭計星嚟㗎，有咩唔順佢意就會喺條街大喊。
為咗打擊超速駕駛，政府應該推出更苛刻嘅扣分方案。
有咗手提電話之後，我就冇再戴錶喇。
啲導遊好惡死，係噉迫旅客買嘢。
做咩咁抌本買隻鑽石戒指俾我嘅？
我食得飽過頭，而家個胃唔係咁舒服。
我今日所受嘅屈辱，總有一日，我會雙倍還返俾你！
佢倒吊冇滴墨水，又點識寫大字報詆毀你？
今早天文台錄得全年最低嘅氣温。
呢宗謀殺案嘅前因後果被拍成電影。
你個死仔做嘢亂咁嚟，依家搞出個大頭佛啦！
佢好內向㗎，最怕就係要去識新朋友。
女仔人家咁污糟邋遢，醜死人啊。
如果政府壓迫人民，就唔會得到人民嘅支持。
我中學嗰時成日食車仔麪，貪佢夠平。
你做嘢做得咁好，真係冧巴温，冇得彈。
唔好煩佢啦，佢而家可能鹹濕緊佢老公囉。
北極熊同卡通人物為聖誕加添氣氛。
先生，介唔介意用少少時間填份問卷啊？
有啲監獄專係用嚟收容未成年嘅罪犯嘅。
細佬咁夜都未返屋企，唔怪之得阿媽心掛掛啦！
你都唔聽人意見，仲有咩好討論？
搞咁耐都未得？咪喺度揼波鐘呀吓。
佢哋日日拖住手，真係姊妹情深。
呢個黨啲人剩係識屌票，話人唔顧全大局，從來唔識自我反省，落選都唔抵可憐。
幅相咁暴露，喺公司睇有啲踩界。
利申先，我唔係黨員亦無投過票俾果個黨，但係我今次撐佢哋。
啲學生好靜，好留心噉聽緊老師講嘢。
你都大個仔啦！係時候接掌爸爸間公司。
呢個節目簡直侮辱緊觀眾嘅智商。
做model，一般要有高瘦嘅身材。
消息指兇案現場曾經傳出打鬥聲。
佢讀書嗰陣咁出位，個個老師都記得佢啦。
學口語一定要多聽多講，唔好怕錯。
我第一次見工嗰陣時，我驚到唔識講嘢㗎。
警察揾咗個逃犯十幾年都仲未揾到佢。
經過診療之後，佢嘅病已經痊癒。
特首唔肯撤回方案，市民窮追不捨。
有啲人攞完獎都仲係半紅不黑，行出街啲人都只係認得佢個角色，唔知佢叫咩名。
快門開啓再關閉，即係影咗一幅相。
我發現自己其實唔係咁鍾意呢科。
超聲波照到胎盤有啲低，下次要再檢查。
政務司司長宣佈辭職去馬參選特首。
當黑色暴雨警告信號發出嘅時候，市民應該留喺安全嘅地方暫避。
佢家陣㷫過焫雞，你都係過一陣再揾佢啦。
女神唔會中意你架喇，唔好再單思喇。
我三日內要交五份論文，真係得閒死唔得閒病。
你唔好諗住同前度復合喇，嘥心機㗎咋。
佢演技出色，但因為唔係電視台創作總監親生仔，所以一直做唔到男主角。
約翰‧威克里夫翻譯咗首本英文聖經。
佢呢幾個月一連擔正幾套劇，實係無綫嘅當紅小生定嘞。
我尋晚發咗個奇妙嘅夢，做太空人上月球。
有十個學生食完午飯之後感到不適，被送院治理。
呢排個市唔係咁穩定，啲炒家都唔敢輕舉妄動。
佢咁多年都係做啲鹹淡水嘅生意，揾埋揾埋都唔少。
示威者同警察喺大使館外面發生衝突。
佢睇完套戲好感動，我見佢啲眼淚𠺘𠺘下，係佢格硬為面子忍住唔流落嚟。
佢聽日就考試，但係而家仲懶懶閒噉，連書都未開始温。
清明嗰陣我哋會摺啲紙元寶去燒。
大熱天時，個個打波都打大赤肋㗎啦。
阿怡兼職返緊西餐廳侍應，啲貼士都係歸佢嘅。
消防車趕往救火途中與的士相撞。
嗱，即係咁，講「冇所謂」就唔代表真係冇所謂嘅。
通過交流，兩地學生加深咗了解。
今日係第一場比賽，我哋要打響頭炮！
呢本書係亞爺口述，由我紀錄嘅。
我哋工會今日喺呢度係要表達我哋對於資方嘅訴求。
佢原本話嚟㗎，後尾又話唔嚟喇喎。
正常應該唔係噉，可能bug咗。
之前一直想親自答謝佢，但係大家都公事繁忙，永遠都係緣慳一面。
再俾我發現佢匿埋喺廁所刨馬經，我就喺老細面前煮佢一鑊！
個蛇頭斬咗落嚟仲識咬人，好得人驚。
咁多烏蠅，揾個罩罩住啲蛋糕啦！
佢呢次上台演講，表現得好淡定。
天時暑熱，雪糕、汽水呢啲就最應市㗎嘞。
以前婚紗舖同影樓喺囍帖街開到成行成市。
佢等咗半年，終於揾到工，今晚肥仔喇。
有學生喺週會時大叫，即場畀老師罰。
你間屋咁新潮，放件古董擺設好似有啲違和噃。
成日都有你講冇我講，你噉樣真係好野蠻。
乃念你以前對我咁好，今次我就原諒你啦。
每次個上司揾人問責嘅時候，佢就裝傻扮懵。
我哋寧願死都唔會出賣自己嘅同志。
周秀娜憑住佢嘅魔鬼身材成功突圍，成為近年最成功嘅𡃁模。
佢老婆同佢阿媽成日嗌交，搞到佢好苦惱。
上個星期病到唔想食嘢，呢幾日好返先至開胃返。
隔籬部門個阿頭點紅點綠，有幾個下屬頂唔順走人。
佢喺佢爸爸間貿易公司幫手做咗五年之後，就另起爐灶，自己開咗間貿易公司做老闆。
佢自從嗰次將鯨魚同鯊魚撈亂咗之後，每次出嚟食飯都畀班friend潤。
架船個機房着火，好彩及時救熄咋。
今年雙春兼閏月，係結婚好年嚟呀！
同你confirm返份contract先。
我只係保障自己嘅利益，有咩錯呀？
今日我哋好榮幸請到歌王為大家獻唱。
萬一佢間公司破產，佢爭你嗰筆數點追返？
你交埋報名費，唔係而家先嚟縮下話？
你阿爺都八十歲嘞，唔好成日激佢啦。
官員召開緊記者會，通報最新疫情。
我喺動物園見到好多種動物，比如長頸鹿、大象、斑馬、犀牛等等。
碗豆腐花落得太多黃糖，變晒橙黃色。
佢其貌不揚，實際上係董事會成員之一。
事件之後，呢區明顯加強咗保安。
你之前買嗰隻game打爆咗未？
香港地寸金尺土，好多人買唔起樓。
嶺南園林嘅設計體現咗五代十國嗰陣嘅漢人園林風格同埋嶺南嘅歷史。
啲德文我丟低咗咁多年，都差唔多唔記得晒嘍。
今次嘅事，我既往不咎，下一次唔好再俾我捉到。
佢將隻狗劏咗嚟食，實在太殘忍喇。
嗰班三點不露嘅議員好應該減薪。
隨住醫學進步，話唔定過多十幾廿個世紀，人類就可以征服死亡，獲得永生。
人仔細細，就已經要考十張八張cert。
佢今次考試因為身體唔好，大失水準。
搜索隊噚日終於發現佢老公嘅遺體。
哥哥話媽媽個肚一日一日脹大，即係細佬就快出世喇。
喺文化保育方面，香港輸咗人成條街。
年尾通常啲鋪頭會出超筍價嚟吸引客人。
短短一年之間，我已經去咗四個國家旅行喇。
香港日日都有更加荒謬嘅事發生，大家已經習以為常。
打到嚟喇！個個都準備趯路，你仲留響度做乜？
經濟不景，失業率高企，社會充滿怨氣。
做得兄弟嘅，哪怕上刀山落油鑊，我一定撐你！
佢竟然食咗佢女朋友，真係喪心病狂啊。
知佢例遲㗎喇，所以約早三個字。
竹筍毒唔毒？我而家個病食唔食得？
熟鬼！我識佢，佢唔識我，仲有啊，我見過佢一次咁大把咋！
呢個電視遊戲節目除咗獎品之外，仲大派獎金。
我頭先揩到人哋架車，無端白事唔見咗幾千蚊。
呢次嘅考驗非常嚴峻，你哋要小心啲。
我哋想訪問下校長對罷課嘅意見。
呢個啤啤嘅面珠墩好多肉，好得意。
警方相信賊人係喺凌晨時分入屋爆竊。
下個星期日晚，明珠台會播映一套紀錄片。
你做人咁馴品，好容易俾人蝦㗎。
我屋企係潮州人，所以我都識啲潮州話。
佢係個心胸狹窄嘅女人，好鍾意妒忌人。
佢最後一刻air，反超前唔到。
第一部系統嘅幾何著作係《幾何原本》。
我前後左右都係人，透唔到氣咁滯。
佢今次嘅表現真係令我刮目相看。
我哋都有保持聯絡嘅，不過大家都好忙，所以就算有見面都係斷斷續續噉囉。
如果我請你，你幾時可以上工啊？
我孭住個背囊好重呀，行快兩步啦！
我同你兩兄弟，冇計嘅，邊個俾錢都一樣啫。
佢都係出於誤會先對你發脾氣啫。
佢正一花心蘿蔔嚟，呢頭話淨係愛我一個，轉頭又眼碌碌咁望住隔籬條女。
你嘅本意係好，不過可能會有負面影響㗎。
雖然上次我累隊波輸咗，但係我希望你畀次機會我戴罪立功。
一開牌咁鬼爛，有得叫糊已經好叻。
阿媽去廁所呀，過嚟幫手戥腳啦。
啲人見到壁虎就驚，其實壁虎不知幾好，會食囇啲蚊蟲。
佢諗住隱瞞問題就唔會有人知，可以䟴䟴腳等退休，點知件事俾傳媒踢爆，宜家要引咎辭職，真係贏咗粒糖，輸咗間廠呀。
坐喺你側邊嗰個人咁生面口嘅？邊個嚟咖？
佢個仆街，食完我隻豬之後飛咗我。
佢個樣三尖八角奇形怪狀咁，點見得人呀？
今次訪問嘅錄音已經儲存咗喺電腦喇！
佢一路都好想做老師，所以中學一畢業就去咗師範度讀。
為咗應付額外嘅訂單，工人要夜以繼日噉趕工。
受到禽流感嘅影響，活雞供應暫停。
而家咁早就話革命失敗，又未免言之過早。
美國嘅軍隊認第二，冇人敢認第一。
佢好cutie呀！我諗我愛上咗佢。
呢期買咗好多嘢，而家窮到燶啊。
而家嘅戲棚主要由竹、杉構成樑柱同框架，以鋅鐵片做頂。
立咗平安紙，咁你第日百年歸老之後，我哋都知道啲後事你想點安排嘛。
個po再唔出就呃唔到like㗎喇。
呢件事人命關天㗎，快啲報警啦。
出發去日本嘅日期係六月十八號。
為官無道，搞到民不聊生，平民起義都係為勢所逼。
我讀psycho啫，唔識讀心㗎。
呢個女演員最近同緋聞男友打得火熱。
好多婦女會由40至50歲開始停經。
就住最近嘅情況，我有以下建議。
佢搬到冇雷公咁遠，每日都要揸三個鐘頭車返工、放工，真係嘥時間啊！
要有20%學生出嚟投票，談何容易吖。
市民示威嘅目的係促請局長落台。
呢部計數機有太陽能，唔驚會冇晒電。
我哋會記低今日開會討論過嘅嘢。
同我講你鐘意邊個啦，放心，我好口密。
呢位大老倌生前都幫梨園做咗好多嘢，戲行中人對佢離世都深感婉惜。
我上個月去斯里蘭卡跟住個當地人嚮導周圍捐窿捐罅揾嘢食，食咗好多正嘢。
你唔好偷其他人張相做icon啦，用返自己相啦。
今日係英超倫敦打比大戰，亞仙奴對車路士。
齣戲超晒支喎，個製片人搞乜呀？
今時唔同往日喇，而家係後生仔嘅世界。
死做爛做先賺得嗰百零蚊。唔撈喇！
呢套上緊嘅電影乏善可陳，未免過譽。
你教我點down呢張相落嚟吖，好唔好啊？
約翰話想飛咗條女，因為佢唔肯玩囗爆。
內戰過後，全國各地一片頹垣敗瓦。
呢個女人放棄高薪厚職去做湊仔乸。
而家佢仲係花冧，開花之後就會好靚。
佢係公司嘅新人，所以唔知規矩。
整部電腦出嚟有好多繁複嘅工序。
做人婆婆媽媽咁點得？決斷啲啦好唔好？
失業率上月輕微下降至6.5%。
你朋友響A記波鞋代理度做，可唔可以幫我搭路訂批限量版波鞋？
你識唔識計數㗎，咁容易都計錯！
你最好快啲同我搞掂佢，如果唔係我投訴你。
對一個運動員嚟講，廿五歲就係佢體育生涯嘅巔峰。
嗰個議員hea你咋，打完官腔就唔會再幫你跟進咖喇。
政府為呢個項目搞咗幾個公眾諮詢工作坊，希望大家踴躍參加，發表意見。
而家噉嘅樓價，啲人仲話只係買唔到樓嘅人唔努力，真係離地到爆！
煲魚湯其實用紅壇魚都好適合，價錢比較平之餘仲可以補血。
按常理，佢唔會傷害自己嘅仔女嘅。
佢好俾心機做嘢諗住搏升職，點知最後都係得個吉，老闆升咗第二個人做經理。
阿松佢考咗次第一就喺度扮嗮嘢咁。
要保持骨格強健，就要食呢隻藥。
呢個歌手嘅老婆當年係佢嘅經理人嚟嘅。
特首美其名由全港市民授權，但實際上只由唔夠千二人選出嚟，所以永遠都係著起龍袍唔似太子。
佢嘅為人好可靠嘅，同佢合作應該冇問題。
嗰嗰禽獸冇人性㗎，連自己幼女都搞！
我哋而家喺候補名單裏面，未必可以落場比賽。
而家社會上討論緊嘅議題，同你都有切身關係㗎。
個啤啤不停噉喊，我真係冇計喇。
個賊仔無聲無息噉潛入咗我間屋。
唔好喺度笑口噬噬推搪過去，就以為唔使負責任喎。
今晚朋友生日，我地投其所好揀佢最愛嘅打邊爐慶祝一番！
佢好慳㗎，買乜都要格過價先㗎。
問到敏感問題嗰陣，個發言人就係咁遊花園。
煮意粉記得唔好過冷河，啲水可以拎嚟煮汁。
我做文員，響公司架構嚟講嘅話係地底泥。
你唔想同我拍拖咪講囉。唔好耍我啦。
由於颱風襲港，好多航班要取消，大堆旅客滯留機場。
聽日上午九點正準時售票，詳情請瀏覽以下網址。
你勁咁多，不如戥返勻，你加個新手對我哋三個啦。
我想請個助手幫我處理文書工作。
兩步路你都要搭的士？你真係夠晒奢侈。
好心你有頭有尾啲，搞掂份功課啦！
呢本書我睇完喇，你可以拎走喇。
將收入同支出相減，就得出利潤。
又嚟料𠻹，我去個廁所先，轉頭返嚟！
佢鐘意街拍去影低普通人嘅日常生活。
我架新車落地唔夠一個月就俾人揩花咗。
呢間餐廳影衰晒香港，收遊客貴一倍嘅錢，當人係水魚！
佢地感情穩定，有事嗰陣都會並肩作戰。
佢非但唔幫受害者，仲要踩多腳。
小明已經係適齡學童，唔可以唔返小學。
我哋應該準備一個臨時應變計劃。
拿破崙·波拿巴係世界歷史上其中一位知名嘅指揮官。
香港地產霸權好嚴重，啲小商户又做唔住，仲搞到啲嘢鬼咁貴，真係民不聊生呀依家。
呢篇文唔算好有用，睇下冇壞嘅。
基於生理結構唔同，男女對於性高潮呢樣嘢嘅反應亦相當唔同。
樂隊徇眾要求，演奏多兩首樂曲。
我哋呢啲做細嘅邊有能力改變公司經營策略吖。
呢張全家福好靚喎，曬張俾爺爺先。
你有壓力我有壓力，做咩要辣㷫我呀？
佢為咗應付考試，使出渾身解數。
好多女士都想減甩包包面，不過有啲人又覺得包包面望落都幾可愛。
佢份人太自私自利，唔識得同人分享。
原來佢失蹤係一場誤會，你跟我返警署銷案啦。
啲人一窩蜂噉去搶新iPhone。
新聞話今日下晝兩點會見到日蝕。
你一時又學芭蕾舞，一時又學唱歌，結果冇樣叻。
近年各地全球化嘅發展速度有減慢趨勢。
俾死對頭搶先賣同一件貨，我哋蝕咗章㖭！
警權過大或使用不當武力嘅地方實在太多，罄竹難書。
個賊見到警察即刻驚惶失措，呆咗唔郁。
陳生將一個月嘅收入盡數捐俾慈善機構。
幾經辛苦，佢終於成功撥亂反正，收拾好前人留低嘅蘇州屎。
喺一眾義工嘅悉心照顧之下，受傷嘅大嶼山水牛已經慢慢好返。
好多人食飯唔鍾意搭枱，就係因為唔想同陌生人面對面，你眼望我眼噉。
成世人流流長，總會遇上幾個人渣。
就快到我上台嘞，我真係好緊張。
明將壽司係一個伏，出名難食，個個食完都覺得啲壽司好伏。
呢個比賽水平好高，過倒預賽已經算好叻㗎喇。
個街頭藝人唱歌好好聽，令到啲途人駐足聆聽。
你而家坐月要好好調養下自己，唔係到你老咗就後悔喇。
陳生一向好自私，抵佢而家眾叛親離。
阿媽上個月參加咗個台灣三日純食團。佢話好正。
你噉樣自暴自棄係解決唔到問題㗎！
你feel唔feel到佢今日心情唔係幾好呀？
你篇文章嘅觀點咁前衞，小心俾人批鬥。
機電署話會回收所有個插頭上面有「美美電器」字樣嘅風扇喎，話有短路風險。
試過晒都係唔得，今次真係冇符。
販毒害人一世，呢啲衰嘢我唔會做嘅。
去旅行嗰陣，所有貴重嘢都要跟身。
結婚之後，佢希望太太辭職留喺屋企做家庭主婦。
呢件衫正啱而家時下嘅年輕人著。
釋放晒你啲負面情緒，你先會覺得舒暢。
我見咗好多份工，但係冇一份成功。
茶餐廳阿姐問我是咪搞網站，因為見我成日帶電腦喎……
我見氣氛咁緊張咪諗住講下笑放鬆下囉。
呢個社會不停噉進步，你唔努力學習就落後㗎嘞。
你呢行唔係咁穩定，趁好景就儲多個錢啦，好天斬埋落雨柴，第日經濟唔好都唔駛愁。
個女仔摑佢男朋友塊面，摑咗十四巴。
新政府嘅政綱受到一般市民嘅支持。
我都仲係用緊56K數據機上網。
掉晒啲冇墨嘅筆佢啦，唔使留㗎嘞。
唔好淨係坐係個位度，要起身郁動下。
佢好唔鍾意去應酬，一俾人叫去食飯就牙痛咁聲。
你做左咁多年嘢，仲係一個白板仔。
個暑期工日日都遲兩三個字先返工，佢當自己係老細呀？
你個女嬌生慣養，一個人去外國掂唔掂㗎？
件兇殺案嘅真相終於都水落石出喇！
各位團友，我哋而家由波蘭過境德國喇，唔使落車過移民局，因為兩個國家都入咗神根。
佢將成件事嘅經過錄咗喺餅錄影帶入面。
英文係難學，但唔代表學唔到㗎。世上無難事，只怕有心人吖嘛。
佢哋兩個經理嘅矛盾越搞越大，最後要出動CEO出手調停。
經濟學者擔心市場會再次出現類似1920年代嗰時嘅股災。
對佢嚟講，我諗佢嘅事業重緊要過我。
話極都唔聽，總係要我發嬲先聽嘅。
呢間屋租過好多手，係殘舊少少㗎喇。
佢係大名鼎鼎嘅王老闆，好多人跟佢揾食。
今時今日，噉嘅服務態度係唔得㗎。
佢正一敗家仔嚟㗎，晚晚喺酒吧使幾萬開Party。
做人唔使咁出名，樹大招風，出名可能會惹嚟麻煩。
佢嘅小提琴聲非常悦耳，令人陶醉。
人家講得咁白，你都仲唔明解嘅。
好多謠言都係假嘅，我哋唔應該咁易就信人講咩。
我哋登到上山之後就會睇到好靚嘅日落㗎喇！
啲議員喺立法會掟下垃圾噉就𢭃幾萬蚊人工。
我空虛，我寂寞，我想要女朋友。
大人唔應該一日到黑喺度逼細路讀書，噉樣會扼殺佢哋嘅創造力。
正整數越大，倒數越細；負整數越大，倒數越大。
只要今次反攻成功，我哋就可以反敗為勝喇。
單身咗幾年，我都好想遇到好桃花！
今次師奶股神出山，我哋有救喇。
佢寄咗三十封求職信都毫無回音。
而家好興開市集，有唔少年輕人喺度擺攤檔。
佢潛逃之後要屋企人同佢還一大筆賭債，認真佗衰家。
阿松收到個投訴，話佢嘅猥瑣行為令到佢周圍嘅女士覺得不安。
我知我有時比較多口水，唔係個個都想聽我講。
聽日就係deadline，我哋今晚要開turbo做埋個project。
羅文嘅《獅子山下》係一首家傳户曉嘅歌。
濫用抗生素令到細菌開始出現抗藥性。
沙士結束後，進食野味一直冇解禁。
弊喇，諗住瞌一陣點知瞓過龍添。
輸咗比賽阿怡都唔想，你唔好再怪責佢啦。
佢之前受過紀律處分，以後都好難升職。
佢冇幾耐就故態復萌，都唔係誠心改過嘅！
唔好指意佢呀，佢成日都係大隻講㗎咋。
落完雨周圍都好濕，唔玩得瀡滑梯住喇。
公司又cut budget喇。
成個場個人都喺度嗌encore。
佢自從破產之後，眾叛親離，宜家舉目無親，認真慘情。
佢今次拍拖學精咗，唔會再俾晒啲錢女友使。
要我買咁多嘢畀你，你以為我係富翁？
音韻學係中文系學生必修嘅科目。
佢等埋位嗰時會捉住啲前輩問意見，唔會喺度呆等。
你應該查清楚事情嘅真相，唔可以人云亦云。
佢一賺到錢就買金，話可以保值喎。
聽講之前爛尾嗰單工程遲下會復工。
我係過來人，能夠理解同樣嘅困惑。
佢哋兩個一高一矮，對照起嚟，差異特別明顯。
保險佬食好多佣，小心俾佢哋呃。
唔少人只係做花生友，恥笑其他人。
咩話？二百蚊一部手提電話？會唔會爆炸㗎？平嘢冇好嘢呀。
佢好儆惜佢個書包㗎，從來唔會放落地下。
要寫份proposal先吸引到投資者投資你間startup。
我哋今次係反方，要諗啲反對呢個立場嘅資料。
《歡樂頌》係貝多芬其中一首名作。
呢個節目主持好鬼馬，好多觀眾鍾意睇佢。
你知唔知「𥄫住人」其實係件幾失禮嘅事嚟？
我冇諗過喺火車站經歷咗一場廝殺。
原來橡皮糖係用啲動物嘅骨頭整成㗎！
壽司起源自東南亞，而日本係壽司嘅發祥地。
手術之後，傷口會有刺痛嘅感覺。
以梘液及清水洗手可以保持手部衞生。
我聞到有𤓓味，係咪啲飯燒燶咗？
呢一帶到咗夜晚就渺無人煙，好似死城噉。
你唔原諒自己，就會變得萬劫不復。
呢單新聞都係炒作架啫，未必係真嘅。
佢不但學問好，而且仲好謙虛𠻹。
請大家過返嚟排隊，等我點齊人數就可以出發。
人死咗之後就會返去天主嘅懷抱安息。
撞啱我噚日見到佢，我就話咗件事俾佢知喇。
呢間廠前排俾人踢爆咗用地溝油，啲貨落晒架㗎喇。
我寫包單佢遲硬到；條友分分鐘而家仲喺屋企換緊衫。
「老師，我想去廁所呀。」「唔得，坐返低！」
我啱啱讀完博士，請唔請雜工啊？
今夕吾軀歸故土，他朝君體也相同。
呢首樂曲澎拜激昂，難怪大家聽完都企起身拍手。
呢個計劃咁成功實在有賴大家嘅支持。
警方懷疑因為電線短路而引致火警。
我屋企樓下間餐廳三個月都捱唔到就執咗笠。
你講嘢都九唔搭八嘅，明明唔係講緊呢樣嘢。
佢次次返工都做錯嘢，趕走哂啲客，正一係衰神嚟嘅。
如果有人幫我揾返隻狗，我會畀重酬。
即使各國國情不一，普世價值依然係人類嘅共同追求。
佢生得五官精緻，靚到好似個公仔咁。
香港遍地黃金，肯搏肯捱嘅話，前途一定一片光明。
請容我聽聽賤內嘅意見再回覆你。
阿思努力咗十年，終於喺金融界嶄露頭角。
我食一件蛋糕，其餘嘅留返俾你哋。
公司已經有特定嘅人選去推行呢個計劃。
呢套戲嘅男主角攞咗影帝後就變成長年票房毒藥。
佢冇咗半條人命喇，你點可以見死不救㗎！
工業自動化越嚟越普及，港商唔可以獨善其身，唔進步就等執笠。
佢整蠱先生嗰啲方法真係好經典。
啲地產商又喺度囤地，嘥晒啲地。
喺有啲玩法入面，大鬼大過細鬼。
我喺譚仔叫咗碗大辣嘅米線，第一啖已經食到鼻涕fi li fe le。
你就嚟三歲喇喎，要讀幼稚園喇！
佢一個打十個，真係勁揪到無倫。
佢請咗三個下人分別負責煮飯、清潔同湊仔。
佢個女啱啱學用衣車，一個唔覺意，成支針拮穿咗隻手指。
今日嘅糖水係綠豆沙同紅豆沙，你想要邊種？
你做嘢咁無厘搭霎，同你老豆一擔擔呀！
佢個人好爽㗎，做親嘢都唔猶疑。
「下次我請大家食飯嘞。」「你得個講字嘅！你講咗好多次啦，都冇次係真嘅。」
響出面結交朋友，最忌就係小氣。
兔仔以為烏龜一定追唔到佢，於是喺樹下面瞓覺。
佢攞獎嗰陣，全場企起身拍手支持佢。
魯迅寫咗唔少故事諷刺當年嘅時弊。
我不嬲都冇音樂細胞，任何樂器都係學極都唔識。
男人嘅眾數係men，唔係就噉加s㗎。
今日有好多新進樂壇嘅組合出席開幕儀式。
論壇嘅日期、時間及地點羅列如下。
佢欠下巨債，留低老婆仔女一走了之。
你條咸濕仔咪成日射厘眼噉𥄫女啦。
我哋要留低綵排，冇時間出去食晏。不如嗌飯盒返嚟食吖？
佢哋間公司希望透過開源節流，盡快達致收支平衡。
城市大學嘅校訓係「敬業樂群」。
咪亂聽啲財經演員教路，要憑自己判斷作出投資。
快啲走喇，一過咗六點就好逼人㗎喇。
不論係支持定係反對嘅朋友，都歡迎打上嚟我哋嘅phone-in節目講兩句。
阿松佢俾女仔拒絕咗一次就喺度頹喪？心靈咁鬼脆弱嘅？
警察查緊最近一連串嘅縱火案件。
大家變得咁冷淡，都係社會變化使然嘅。
小明成日吹水唔抹咀，明明自己得十蚊，講到自己有一百蚊。
一加一你居然話等於零？你都癲得幾勻循喎。
呢套戲爆晒場喇，睇第二套好唔好？
既然份功課你都做咗一半，唔掙在做埋另一半啦。
佢留低咗好多令人歎為觀止嘅建築設計。
現場交通擠塞，車龍長達5公里，龍尾去到瑪嘉烈醫院。
抗日時期，生活喺水深火熱之中，有時連飯都冇得食㗎。
呢個足球員負傷上陣，值得欽佩。
榴槤咁難聞，我都唔知點解你咁鍾意食。
你一個月睇三十本書？你當漫畫、雜誌嗰啲都係書呀？
屋企竟然冇晒米，唯有煮麪食啦！
咦你條頸好似有撻咖喱雞喎，尋晚搞咩嚟啊？
媽咪，個Q版公仔好可愛呀，我想要呀！
油管將原油由油田直接輸到港口。
只要諗到媽媽煮嘅排骨，就足以令我垂涎三尺。
我哋咁耐冇見，難免會有啲生疏。
我縱橫情場咁多年，從來未試過真心鍾意一個人。
今日係阿哥嘅大日子，我俾面佢，唔同你嘈住。
打散工都唔知幾時先有job接。
你咁俾心機傾呢單生意，就算做唔成，老闆都唔會怪罪於你嘅。
結咗婚之後佢好生性，冇再出去飲酒。
個問題我已經同老闆講解得好清楚。
佢喺公司呼風喚雨，經理都要怕佢幾分啊。
你唔可以一世靠外父支持㗎，你應該自力更生，用自己嘅辦法揾生意。
佢做呢份功課之前參考咗好多資料。
身為人母，我自不然關心小朋友嘅健康。
一見到佢哋傾偈就知佢哋喺度夾計整蠱其他同學。
班工人居然日日去兩個地盤簽到，食兩家茶禮！
我當時諗都唔諗就順口應承咗佢，而家諗返轉頭，真係有啲後悔。
你睇下我隻老鼠仔，練咗兩個月㗎！
我相信惡有惡報，呢啲衰人一定會比天收嘅。
以前啲人興去茶樓聽曲，依家冇晒咯。
我會將你嘅投訴同我嘅上級反映㗎喇。
呢首歌最精彩係歌詞裏面隱含嘅情緒變化。
自從佢為咗夢想，放棄學業之後，身邊嘅人畀咗好多冷言冷語佢聽。
佢成日唔見咗人，我唔擔心就假！
你咁囂，好難有人鐘意同你玩個噃。
佢雖然係老闆娘，但係一啲架子都冇。
佢成日都將啲嘢周圍擺，東一窟西一窟噉。
呢間餐廳有歌星演唱，好有特色。
我同女仔第一次出街嗰陣唔記得拉褲鍊，勁尷尬囉！
頭先喺街上面見到嗰兩個幫派嘅人喺度械鬥。
佢哋兩夫婦嗌交都不外乎兩個原因：仔女同錢。
我要喺今個星期之內辦理好晒所有手續。
啲粉團搓完之後都仲要放喺度發酵，等佢發大先可以拎去焗爐焗㗎。
我都嗰頭近喇，唔做手術得唔得呀？
呢件衫又平又靚，簡直係物超所值啦！
證監會對於呢間公司嘅制裁將會連珠炮發。
永別喇！雖然你唔喺度，但係我會一直記住我哋之間開心嘅回憶！
佢得閒拎咗隻龍鳳鈪出嚟咬，先發現原來唔係用真金造。
母親再三叮囑我哋要俾心機讀書。
約女仔去西餐廳食飯就咪着到咁褸丘啦，畀返個好印象人哋吖嘛。
行快啲喇，你慢吞吞噉幾時先行得到山頂啊？
呢班學生啲能力好平均，好易教。
無論有幾多難關，佢都可以從容面對。
唔駛咁酸喎，遲下一定好快到你啦。
啲仔女都大咯。結晒婚有自己頭家喇。
神父希望用愛去教化呢啲無知嘅少年。
今個星期六我想去市集買耳環呀。
我喺車站同朋友分手，然後返屋企。
語言學同人類學都係跨領域學科。
有本事你自己嚟，唔好多多要求。
死啦我聽日影班相，而家先嚟生暗瘡…
佢哋有冇網店㗎？有嘅話就唔使喺呢度買。
佢要賣咗間屋嚟償還銀行嘅債務。
佢終於得償所願，考到一級榮譽。
我屋企俾人爆格，唔見咗幾隻金撈。
你去開超級市場，順便幫我買包米吖。
條屍我埋咗響嗰邊山頭，其他嘢我真係乜都唔知㗎大佬。
我幾時都咁勤力㗎啦，只不過你冇留意啫。
佢份人富有幽默感，同佢一齊唔會悶。
樓下而家有個聖誕義賣，你快啲落去睇下有咩平嘢。
你對我咁好，我都唔知點報答你。
呢個人正一掃把星嚟㗎，佢嚟咗之後我哋未行過好運。
星期日個活動唔夠人參加呀，班馬過嚟撐下場吖！
你唔可以咁霸道要我哋聽你話嘅，呢件事投票決定喇！
呢間餐廳嘅氣氛別具一格，吸引咗好多客人。
佢間舖租約期滿，唯有減價清倉，千金小姐當丫鬟賣。
做晒啲功課，我就帶你落公園玩。
你負責查呢條友嘅底細，我去跟蹤佢。
你明知佢哋兩個拍拖，仲要走去做電燈膽，咁唔通氣㗎！
政府斥資二十億興建一座新醫學大樓。
佢份工好hea㗎，冇咩嘢做，每日四點半就收得工。
「係咪電視太嘈呀？」「唔關事，我今朝已經唔係好舒服。」
媽媽都係要花多啲時間照顧妹妹啫，唔使呷醋喎。
呢啲噉嘅評論，阿豬阿狗都識寫啦！
呢個女人真係好有韻味，百看不厭！
你咁夜返屋企，唔驚俾老婆扭耳仔咩？
週一會有電訊商喺深水埗擺下測試網速嘅擂台。
佢哋分手咁突然，等我八卦下發生咗咩事先。
一個月檢查一次防火設施係例行公事。
嗰部吸塵機火數都幾大，成千五火。
咪春問啊！我乜都唔春知、唔春識啊！
條人龍打晒蛇餅喎，都係第二日再嚟過啦。
呢個人有啲jumpy喎，你確定想請佢？
佢下扒輕輕咁應承咗我，結果咪又係做唔到！
車禍發生之後，司機夾咗喺車廂入面奄奄一息。
如果我哋炒唔到佢哋三比零，我就切柒！
某啲新移民無視香港嘅生活方式，將佢哋嗰套照搬嚟香港用。
係你失信在先，你竟然掉轉頭鬧我唔包容你？
附薦包上面要寫先人嘅名同火化祭品嘅日期。
部fax機冇晒紙，收唔到fax呀。
本地薑唔嘢少㗎，呢隊樂隊拍得住外地嚟嗰幾隊㗎。
呢排新確診個案屬無頭公案，源頭不明。
佢而家行開咗，佢返嚟我叫佢打返電話俾妳吖！
你唔好成日開廚房門整臭豆腐啦，搞到成間屋臭氣薰天呀！
你唔好成日就佢，佢話要咩你都買。
佢成日掛住we we wet wet，荒廢學業，搞到俾人踢出校。
我希望大家來年可以繼續發揮團隊精神，令公司嘅業績再創高峯！
隻大佬就瓜啦，大家加油打死佢。
而家可以同時處理咁多事都處變不驚，升咗呢喎！
你直行，去到第二個路口轉右，就見到間舖頭㗎喇。
做完運動飲杯汽水，真係透心涼。
好心你洗下塊砧板先放啲肉上去啦。
係噉播佢哋啲歌，你仲唔認自己入坑？
佢入職唔夠兩日就辭職，係咪間公司好伏呢？
下次唔好帶你個朋友嚟我哋嘅聚會啦，佢都幾煩下。
做生意係唔可以一成不變嘅，一定要跟隨市場嘅需求而改變。
你想食乜嘢呀？中式、西式定日式？
個小朋友因為想買玩具而係噉向媽媽撒嬌。
我阿媽好鐘意將自己整嘅蛋糕派街坊。
出嚟做世界隨時會無命，你做好心理準備未？
我哋一齊協力搞好依個歌唱比賽啦！
醫學証明餵母乳對啤啤係最好嘅。
呢套戲本身唔係話好好睇，但係佢啲演員就好吸引。
隻股票今朝升到叭叭聲，早知噚日入定貨啦，真係揼心。
你科科都掹車邊，我睇你點升班！
今次真係執返條命仔，食咗過量嘅藥都冇事。
食包好似好淡味好健康，但其實卡路里好高㗎，平均一塊都有66卡，同一磅青瓜差唔多。
你又唔係佢妹仔，唔好乜都幫佢做晒啦。
買書嗰時要仔細檢查有冇破損、缺頁。
最近好多音樂人靠群眾募資嚟出第一隻碟。
我男朋友快槍手嚟，一陣就搞掂，杯麪都未煮熟。
我因為住得太近學校，所以申請唔到大學宿舍。
雞蛋六隻，糖呢就兩茶匙，仲有啲橙皮添。
佢呢排好暴躁，你反應慢佢都抦到你開花。
你唔好再得罪佢啦，佢又會寫落小氣簿度㗎啦！
放咗十日假，一開電腦有成幾百封電郵呀。
佢做嘢好冇搭霎，你最好跟緊啲。
陳大文嘅口音，出賣咗佢嘅身分。
我媽咪話我瘦，成日強逼我食好多嘢。
佢考試出貓俾人捉到，要取消資格。
呢條IQ題嚟㗎，唔好諗嘢諗得太正常。
工商管理碩士經已成為近年炙手可熱嘅課程。
做乜今晚單飛睇戲嘅？你男朋友呢？
難得咁夾咁啱feel，約你下次再jam過。
呢啲薯仔已經被標籤為基因改造食物。
部server冇位再加擴充卡。
終於都露出狐狸尾巴喇咩？究竟你有咩目的？
呢個商場兩年後會起好，屆時會有一萬個工作機會。
其實我就好少寫食評嘅，但係今次堅係唔寫唔得。
落緊傾盆大雨喎，揸車危險呀，搭地鐵啦。
我上個月使錢使凸咗好多，所以今個月要慳啲。
你個人五時花六時變嘅，你再諗清楚啲先同我講啦。
佢著就著得衣冠楚楚，但食就食到邋邋遢遢。
我係個通天曉嚟㗎，你問乜我都識。
佢講埋啲模棱兩可嘅嘢，我真係唔知應該點做！
呢間手術室嘅設備達到國際級水平。
件事擾攘咗咁耐，終於塵埃落定喇。
去到唐人街，過年熱鬧嘅氣氛展現眼前。
上堂之前，老師同學生都應該備課。
睇你心事重重個樣，好似好多嘢擔心咁喎。
佢哋排擠我，於是想放學之後搭第二條巴士線撇甩我。
佢份計劃書好周詳，連最細眉細眼嗰啲支出都寫得清清楚楚。
我學咗溜冰好耐，但依然係邊行邊撻。
面前隻狐狸，眨下眼變身成少女。
班高官啲仔女全部喺晒外國留學做嘢。
「死啦，唔通佢有男朋友？」「係又點唔係又點唧？你都溝唔到佢㗎啦。」
粵拼唔單只可以用嚟查字典，仲可以用嚟打中文字𠻹！
我用爺爺嘅名義捐咗一百萬俾呢間大學。
呢個枕頭好柔軟，瞓落去好舒服。
消息人士稱，股市將會出現輕微波動。
佢份人好𠵇𠺫㗎，我行我素，唔鍾意跟大隊。
每個家庭都有自己嘅問題，外人好難明白。
鮮奶嘅運送過程一定要保持冷凍。
佢嫲嫲今日出殯，所以佢請咗假。
呢個病人張肺片咁花，但係種菌又乜都冇，會唔會係病毒導致嘅肺炎呀？
放咗學唔好喺街周圍蕩，快啲返屋企啊！
而家印度、中國都仲有盲婚啞嫁。
今晚公司尾禡大抽獎，頭獎係十萬蚊現金獎喎！
為咗游説選民，候選人到處奔走演説。
莫講話人吖，鬼影都冇隻啊。咩鬼地方嚟㗎？
爺爺退咗休之後，返鄉下頤養天年，每日散步、捉棋。
要使用銀行櫃台服務就要交年費。
佢哋而家做埋隔籬鄰舍，朝見口晚見面。
闊別多年，終於可以同屋企人團聚。
間屋尋晚發生大火，燒到渣都冇得剩。
幾十年前同而家嘅科技發展不可同日而語。
你再唔來食，啲烏蠅就要來摟啲飯餸喇。
為咗買屋，佢日頭返工之餘，夜晚仲要做兼職。
呢位綠葉王生前以謙卑心態對待佢嘅演藝事業。
今日我做大廚嘅爸爸喺屋企，你今晚有口福嘞。
份功課做咗咁多日，總算做完喇！
果然平嘢冇好，呢對幾十蚊嘅鞋好焗腳。
個冷氣校到最凍㗎喇，你熱就除衫啦。
今晚嘅頭獎係⋯⋯名貴房車一部！
因為今日好多人唔得閒嚟，所以個會順延去下個星期。
香港近呢幾十年嘅變化，真係可以話係驚天動地。
今年佢因為舊患未好返，唔可以參賽。
做乜成日超住我呀？同你有仇咩？
兩公婆嗌霎下好平常啫，又唔使搞到離婚咁大件事，無謂等到覆水難收先嚟後悔啦。
留返份説明書啦，用嗰陣遇到咩問題都可以搞得掂吖嘛。
你願唔願意娶佢為你嘅合法妻子？
聽日會有個水喉師傅嚟安洗衣機啊！
老闆話太貴喎，你問多幾度攞報價啦。
我真係玻璃肚嚟，食咗少少煎炸嘢啫，就即刻屙到bi li bek lek。
示威人士喺政府總部外擾攘咗一陣就和平散去喇。
政府鼓勵的士司機改用無鉛汽油。
為免亡黨亡國，主席唯有棄車保帥，將黨內腐敗幹部繩之於法。
個病人腹部有個大動脈瘤，要揾血管外科嚟睇需唔需要做手術。
我部電話就嚟冇電，希望可以捱到一兩個鐘啦。
我同我老婆打風打唔甩，點會為少少錢離婚。
佢哋兩夫婦結咗婚咁多年都仲咁好感情，真係難能可貴。
架車泊咗喺度一陣，已經搞到成個車面都係雀屎。
語言學並唔會直接令你學到其他語言。
市民喺維多利亞公園集會悼念六四事件。
我唔知成件事嘅來龍去脈，唔敢隨便論斷。
室外網球場附設射燈，噉樣夜晚都打得波。
我哋本來諗住去日本嘅，點知到頭來我哋去咗韓國。
我啱啱出花紅，不如今晚我哋兩個擦餐勁吖？
阿美好信佢男朋友。就算佢同女仔睇戲，阿美都定過抬油！
呢間餐廳啲嘢係好食，但係位置咁吊腳，鬼會有人嚟咩。
做人唔可以唔嗲唔吊，一定要揸得定主意。
呢個島上面得呢間超級市場，佢做晒獨市生意。
立法會通過撥款兩億去資助學前教育。
又要交税，又要同佢對分，七除八扣之後，我哋賺唔到幾多錢。
我哋無論用乜嘢方法，都要達到我哋嘅目的。
人生嘅悲歡離合都係好值得我哋回憶。
我都叫左你唔好爆響口，依家個個都知晒我嘅秘密喇！
新界隻牛夠勤力啦,又唔見佢發達。
出得嚟行就預咗會見到唔少江湖大佬。
喺日本，通常啲wasabi會放埋入件壽司入面，而唔會好似我哋咁將啲wasabi撈落豉油度。
我哋對於身邊嘅不公義，唔通就只可以逆來順受？
而家嗰啲所謂汽車展，成日都惹晒班龍友去影啲𡃁模裙底，真係傷風敗德。
本港股市今日錄得自四月嚟嘅最大跌幅。
隻蝦炸到金黃色就可以拎返出嚟。
兩個人之間close唔close唔係淨係取決於距離。
佢聽日會前往東京出席一個醫學會議。
我哋一開始要研究相關事實，唔好草率噉落結論先。
佢為咗養活屋企人，一個人返幾份工。
呢個貨櫃一早裝到佮佮冚啦，你啲貨質唔入㗎喇。
唔知點解，恐嚇信好似例牌都會寄刀片。
共產黨打到嚟喇，唔通真係要趯更？
黃秋生首《地踎搖滾》好鬼過癮喎！
呢幾年公司生意好差，我唯有問財務公司借錢周轉住先。
你喺度仆心仆命，埋頭苦幹，但係從來都得唔到應有嘅回報，值得咩？
有個男仔頭先喺街度畀車撞，流血不止搞到休克，之後送咗去醫院。
佢成日講啲唔make sense嘅嘢。
佢喺時鐘酒店偷緊情嘅時候，就俾佢老婆捉到黃腳雞啦。
人哋傾緊重要嘢，咪走嚟搭訕啦！
嗰架Benz失控衝上行人路，車到途人。
佢將啲儲蓄攞晒嚟投資股票，但係最後都敗北而回。
每逢打風落雨，呢一區就會水浸。
經過三個禮拜嘅追捕，警方終於將疑犯緝拿歸案。
你要燃點條導火線先可以引爆個炸藥。
佢太太死咗之後，佢憔悴咗好多。
唔啱唔好監硬嚟，你會整爛佢㗎。
普通鐵喺室温下嘅生鏽速率係非常之慢。
西貢有個人冇身份證俾差佬拉咗，初步懷疑係大陸偷渡過境嘅人蛇。
佢無啦啦兜巴星埋嚟都黐鳩線㗎！
擇日不如撞日，今晚一齊食飯啦！
呢間老餅家已經有成七廿年歷史喇。
十號風球仲走出街玩，你作死呀？
經過三次甄選，佢終於正式成為樂團成員。
我個仔好啤啤㗎，出門口都仲要我幫佢著鞋。
你一個人搬出去住，使費好大㗎。
大會安排咗超過三十名糾察維持秩序。
醫生話今次大步𨈇過嘅機會一半半。
佢人細鬼大，竟然用媽媽啲化妝品扮靚。
個醫生好盡力噉挽救垂危嘅病人。
我睇到呢單新聞都覺得有啲心噏。
環保機構提倡搭多啲交通工具，揸少啲車。
戰艦上面都會載住幾架水上飛機。
佢好好腳法㗎，俾三個後衞mark住都仲可以突圍。
腹膜好少有原位癌㗎喎，會唔會係癌轉移嚟㗎？
佢因為有把雞仔聲，所以成日響電話度俾人當做女仔。
迷信嘅人覺得見到喜鵲就會有好事發生。
係就係，唔係就唔係，唔好帶我遊花園。
離開大學之後，我一直喺中學教書。
你哋班人個心咁散，點去考DSE呀？
佢係一個狂熱果粉，部部蘋果產品都掃齊。
我上個禮拜出海去睇白海豚嗰陣好大風大浪，搖到我暈船浪，有海豚出現咗我都掛住嘔冇望到。
做咩夏天買個暖爐返嚟？都唔等使嘅。
每屆年度典禮，我哋都會邀請主禮嘉賓致辭。
呢個牛角包我私人醒你㗎，第個冇㗎。
我依家嘅生活叫做托賴喇，至少有飽飯食。
今次兩國總統會面會討論雙邊關係，此外兩人亦會就環保問題交換意見。
嘩你今日靚到爆燈喎！去邊度呀？
深水埗係窮人美食天堂，有好多地踎茶樓、大排檔、平價小食店。
如果條戰線移到去首都嗰頭，就係時候叫國家元首同首都市民撤離。
佢黐線㗎，停喺燈位，綠燈都唔開車。
你都咁大個女啦，自己搞掂佢啦。
有晒人證物證，今次你洗乾淨八月十五等踎監啦！
呢間屋好邪㗎，之前幾手都急急腳放盤走人。
佢行路搖搖晃晃噉，係咪飲醉咗？
已故英國科學家圖靈，二戰期間協助破解納粹德軍密碼。
我阿媽幾十年前搭洗頭艇落嚟香港㗎。
大拿拿攞二十萬出嚟買架新車，我唔係好想喎。
我同佢表白咗啦，等緊佢嘅佳音。
經歷完兩年幾嘅疫情，全世界好多國家都陸續開關。
晚晚都可以摸下酒杯底聽下音樂就好喇。
外國示威者成日焚燒警車表達不滿。
佢半夜突然唔舒服，唯有去醫院睇急症。
我都係買電子書喇，實體書咁重。
嗱，你今日着到咁行，事業綫出晒喎，係唔係摟屌先。
用咗神仙水之後，我嘅肌膚好光亮。
因為見到自己勝算唔高，小明最後決定要退選。
通常鍾意睇日本動漫嘅都鍾意買figure。
幸福唔係必然嘅，我哋應該為我哋擁有嘅嘢而感恩。
好多人都覺得柬埔寨只係一個窮鄉僻壤。
天文台話六點掛八號，大家記住早啲返屋企。
其實好難幫到啲隱蔽青年，因為我哋根本就唔知佢哋嘅存在。
底層成日有啲女人喊聲，可能有鬼。
佢哋嘅生意擴充得好犀利。相反，我哋嘅就蝕得好厲害。
佢俾女人呃晒啲錢，而家去到度度都俾人冷嘲熱諷。
法國大革命嗰陣有幾多人死喺斷頭台？
有次我捉到個學生考試作弊，但佢死都唔認。
我阿爸同阿媽響高中嗰時開始拍拖，兩年之後就結婚，之後就生咗我。
空氣嘅污染物太多，搞到個天好朦。
揾你幫手打幾隻字啫，你唔係咁都托我手踭下話？
唐代有好多出名嘅詩人，如李白、杜甫。
為咗呢啲蠅頭小利，你使唔使做得咁辛苦啊？
畢咗業之後我自己一個人喺歐洲流浪咗成年。
佢為咗趕deadline，直踩卅六個鐘。
就算佢哋嘅身體有殘缺，都可以好似正常人咁生活。
今次中國旅行令我進一步了解中國嘅歷史同文化。
我哋嚴陣以待，準備粉碎任何分裂國家嘅圖謀。
睇到第二季先知個主角做緊咩，我真係好doot呀。
我個Channel有一百萬訂户。
場演唱會啲飛好搶手，好快就賣晒。
佢為咗上位，扮gay都在所不惜。
公司就嚟執笠嗰陣，佢孤注一擲，研發一隻新產品。
我個妹讀齋校㗎，十八歲都未同過男仔傾計。
佢醉駕撞到路人，所以今次佢大單啦！
間公司一上市，六叔就攞咗三球去銀行掃貨。
伯母呀，你煮啲飯好好食呀，我可唔可以多啲上嚟食飯？
我讀中學嘅時候，係要考會考嘅。
呢個教授出名手緊，想喺佢手上攞A真係發夢。
我哋係咪應該反省下，我哋噉做究竟係咪過咗龍呢？
你實話你啲菜又靚又新鮮啦，賣花讚花香！
個差佬咁蠢㗎，畀個疑犯借屎遁走甩咗！
張相排錯位喎，搬去頭嗰段嘅右邊啦。
少壯派同黨內元老有理念分歧，決定另立山頭，各行各路。
政治審查束縛住流行文化嘅發展。
精靈球充電器可以幫你成為最top嘅訓練大師。
拍拍吓拖，佢拎部收音機出嚟聽馬，咩癮都冇晒啦！
呢片地域係我嘅！冇我嘅批准邊個都唔可以入嚟！
張小姐係個剛愎自用嘅人，從來都唔會聽人意見。
佢咩唔中意iPad呀，佢今年生日收到都不知幾開心。
佢嫌呢間酒樓太多人食煙，所以好少嚟呢度飲茶。
我尋日同條仔一齊去酒店tea。
有社工對於從嚟都冇正視懲教所入面嘅不人道待遇表示非常後悔。
隨住科技進步，會計可能會成為夕陽行業。
我啱啱俾人炒魷，而家喺碼頭做咕喱搬貨。
班友響呢度惡晒㗎，十足十土皇帝，連警察都唔敢惹佢哋。
佢用複製品換走咗幅名畫，以為神不知鬼不覺。
呢隻藥經臨牀實驗證明成效顯著。
你真係吖，跟官咁耐唔知官姓乜，我鍾意食飯㗎嘛。
秋天嘅空氣比較清爽，冇夏天咁潮濕。
唔想俾人話係飛機場，攝多兩隻餃子啦！
我不嬲都好睇起阿明，覺得佢好醒目。
我今日拎咗好多重嘢，對手好攰。
夏天去行山，一定要帶足夠嘅水，以免中暑。
佢唔甘心間學校唔收佢，所以詆毀間學校嘅聲譽。
條友個樣串串貢咁，係咪摟打啊?
網絡人妖喺游戲入面究竟係為咗開心定係牟利，呢個好難分辨清楚。
你再係咁曳嘅話，聖誕老人就唔送禮物畀你㗎喇！
佢在學期間，先後攞咗兩個獎學金。
班歌迷爭住行埋去同佢哋偶像合照。
你咀嚼下佢講嘅説話，真係好有意思。
《羅密歐與茱麗葉》係莎翁嘅名作。
你日日都飲一杯檸檬茶，咁多糖，因住變肥仔呀。
拍咗拖先嗰一個月，邊有咁快全壘打呀？
下星期去你叔叔度食飯，記得唔好遲到。
當年中國一話改革開放，香港人就扯頭纜返大陸投資。
我哋初初搬入嚟嗰陣，呢度都冇地鐵嘅。
你咁肥屍大隻，邊個會揾你打交呀。
我有好多朋友係基嘅，聽過好多佢哋遇到嘅問題。
嗰邊開片你仲行埋去？拳腳冇眼，陣間你都畀人打埋呀。
佢畀人有好gentleman嘅感覺。
你睇清楚有啲咩唔帶得上飛機喎。
佢應該充份利用佢嘅才能，服務社會。
成千度近視，唔配眼鏡好難睇得清楚。
佢一個人住喺深山，同外界斷絕來往。
所有學生喺五點後必須離開學校。
由於慈善基金停運，病人冇辦法獲得醫療費用資助。
納粹主義支持者會封希特拉做一代梟雄。
個節目拍咗十幾集無端端斬纜，一定有內情。
臨卸貨仲挑戰高難度動作，認真藝高人膽大。
佢抌條褲入洗衣機洗，褲袋張紙梗係洗到爛溶溶啦！
佢忍唔住痛哭流涕，沉浸喺痛苦之中。
每年七一，都有成千上萬嘅香港市民上街，向政府表達訴求。
佢喺套戲入面扮演一個精明嘅律師。
今次就原諒你啦，不過下不為例啊！
我同你講實話啦，其實你今次測驗肥佬咗。
架火車唔駛用電就識行，好神奇呀。
長途機可能會嚴重擾亂你嘅生理時鐘。
呢間學校喺近年區內排名異軍突起，多咗唔少家長幫佢哋嘅子女報讀。
囈咗佢好耐，佢始終企硬，唔肯讓步。
你都係掹衫尾先參加到今次嘅會議。
佢破產之後東山再起，而家又開番間廠。
你要用令梳開個窿先可以穿電線㗎。
佢話佢一日仲在生，一日都唔會原諒佢老豆。
唔好跟車太貼，至少保持兩秒距離。
座山好矮，行一個鐘就上到山頂喇。
佢講嘢不著邊際，行文亦都同樣咁冗長。
領袖生喺學校係一個好重要嘅角色。
你玩乜嘢花臣，做乜無端端摺公仔嘅？識女仔呀？
今晚成班朋友去飲嘢，不過我做柴可夫司機，所以唔飲得酒。
聽講有啲人有超能力可以懸浮喺空中。
去前面街口間雜貨舖買樽可樂先。
呢間餐廳最近推出咗芝士菠菜蛋批做新菜式。
你明知佢出面有個女人仲可以隻眼開隻眼閉嘅？
公司嘅出發點係要吸引多啲人參加。
你咁忙都肯幫我，你真係好好人。
佢啲珍藏A片畀女朋友del曬，所以咪屌曬鬼囉。
你諗住你會嬴呢個比賽？你真係大想頭。
兩隊踢成一比一握手言和，一齊晉級。
佢天生冇咗淋巴腺，所以成日病。
我哋嚟緊會減少種植季節性植物，而改種一啲長青植物。
多得你平時照料我，我先至咁健康。
佢住響近郊，搭車返工唔使好耐。
陰宅嘅風水可以關係到後人嘅運氣。
以前興做月餅會，減輕一次過俾錢買月餅嘅負擔。
佢啱啱失業，又遇到意外，真係禍不單行啊。
你唔好再纏住我啦，我唔會再同你喺返埋一齊㗎喇。
打攪晒喇，第一次上你屋企，少少手信俾你嘅。
條女真係好索，淨係諗返都扯扯哋。
警方懸紅一百萬緝拿呢個要犯歸案。
今朝我頭痛，所以食咗兩粒亞士匹靈。
Beyond拆夥之後，好多fans都希望佢哋可以復合演出。
佢唔識飲酒㗎，你唔好勉強佢啦！
與其傾電車存廢問題，不如廢咗條高鐵先啦。
自從離婚之後，佢日日飲酒，自甘墮落。
呢段路忽然間由80咪限速收到50，好多司機一唔留神就俾人影快相。
佢出手好闊綽，一人送咗一枝金筆俾我哋做聖誕禮物。
與其顧盼自憐，倒不如將悲憤化為力量。
冇見一排你身光頸靚咗咁多，有咩好路數先？
佢同丈夫離咗婚，而家自己一個人住。
先生唔好意思，你嘅簽名同我哋嘅紀錄有出入，請你再簽一次吖？
今次系統失靈，我以為過咗海就係神仙啦，點知畀隔籬部門爆鑊。
八卦雜誌嚟㗎喎，你點會期望佢有報格呢？
阿泳間房亂立立，成個垃圾崗咁。
唔只貓同狗，仲有雀仔都係好受歡迎嘅寵物。
兩鐵合併之後，轉車方便過以前。
做呢行要成日睇住個市，真係令人神經衰弱㗎。
個鐘慢咗一個字，得閒校返啱佢吖，唔該！
豬欄好臭架…我喺好遠都聞到陣味！
我一時口快，言語上有得罪嘅地方，請原諒。
我個仔間幼稚園爆發手足口病，停咗課。
呢關嘅大佬好容易打㗎咋，只要鳩撳攻擊掣，過一陣佢就會冇血㗎喇。
佢諗嘢堅離地到啲人都廢事同佢解釋。
人哋有冇結婚又唔關你事，咪咁八卦喇。
佢咁慘你仲幸災樂禍，真係冇人性！
呢間辦公室係個大染缸，一個滿腔熱誠嘅畢業生入咗去，一個唯唯諾諾嘅打工仔出返嚟。
有小道消息話佢就快辭職，你信唔信？
客仔得嗰 小貓三四隻，點維到皮？
你俾心機啲做，唔好交啲行貨俾我啊吓！
我認得佢！佢係蕭生啲傍友嚟𠺢嘛。
葉問頃刻之間打低咗十個日本仔。
就嚟畢業喇，你應該開始揾工喇！
沙士期間醫務人員無私嘅奉獻，令人非常感動。
除咗原廠嗰一年保養之外，呢間電器舖仲會送多年佢哋自己維修中心嘅保養俾客人。
一個家庭每個月雜項嘅支出都唔少㗎！
佢哋係同卵雙生㗎，梗係一樣樣啦。
以往港產動作片以產量豐富、實感強烈而聞名於世。
呢個措施簡直形同虛設，搞咗咁耐，個問題都未解決到。
假日我鍾意去海邊欣賞海浪拍打岩石嗰時濺起嘅浪花。
啲風水佬講嘢講到牙斬斬咁，講咗半個鐘最尾竟然話玄學非精密科學！真係又要威又要戴頭盔！
由天水圍去柴灣路程好遠㗎，你攰嘅不如抖陣先。
佢致力拯救沙士病人，最後連自己都殉職。
大佬啊佢平成噉，就算孭咗𠝹波袋都唔會有任何睇頭㗎喎！
一個正常男人冇可能抗拒施嘉莉祖安遜嘅非凡魅力。
分手最好快刀斬亂麻，唔好拖拖拉拉。
佢兩個差啲想打交，好彩我拉開咗其中一方。
班細路好似甩繩馬騮噉，喺班房度走嚟走去。
呢本書附有音樂光碟，等你一路聽一路睇。
初時唔為意找多咗，事後我特登去退返錢。
暫時攞到最多奧運會金牌嘅運動員係美國嘅菲比斯，佢一個人已經拎咗十八個金牌。
中國南方嘅土地肥沃，適合種植稻米。
你噉樣貿貿然去揾人嘈，好似唔係幾好喎。
點解唔做激光矯視？做咗咪唔駛戴眼鏡囉。
寒流襲港期間，氣温會跌至攝氏五度。
我係一個情場高手，征服無數女仔—發緊夢嗰陣。
你咁出力為我哋籌款，我哋真係好感激你。
香港係一個揉合咗中西文化嘅城市。
你係咪想撩交打啊？我唔驚你架噃。
佢份人吹毛求疵，個個都怕咗佢。
我都唔知點先可以報答到你呢份恩情。
新落成嘅水上樂園適合一家大細去玩。
我話唔食零食，但佢最後都扤咗包朱古力餅俾我。
啲教材成日都改，冇得用舊書，好貴呀！
政府好驚人民叛變，所以唔准人喺公眾地方集會。
香港政府係沙士之後加強咗檢疫措施。
呢排治安唔好，晚黑唔好咁夜返呀。
用唔同顏色嘅快勞去裝唔同項目嘅資料，咁咪冇咁易撈亂囉。
佢咁樣開地圖炮，連自己啲黨友都鬧埋都唔知。
頭先叉錯腳爭啲碌落樓梯，好彩捉住扶手先冇事。
佢窮到一個崩都無，仲點借錢畀你呀？
身為公務員，你應該考慮市民嘅權益。
我間公司係做外匯找換，日日一百幾十萬過我手，但無用啦，咪又係蜑家雞見水，睇得唔食得。
微軟喺2018年將一個資料中心沉到海底運行。
佢問完你借錢仲要你拎過去俾佢，正一澳門朋友嚟。
我冇逼佢㗎，佢自願留低加班嘅。
個酒店接線生淨係敷衍我，根本冇認真聽我講嘢。
佢唔係針對你，佢份人太均真啫。
佢當權之後，就即刻推行大刀闊斧嘅改革。
佢頭先過馬路唔睇車，爭啲要去閻羅王處報到。
恤衫呀？呢件吖，易carry啊。
防人之心不可無，出面個社會好複雜㗎。
佢知道自己冇談判籌碼之後，語氣開始軟化。
Hi-tech揩嘢，low-tech撈嘢。
到咗星期四，我開始倒數仲有幾耐先放假。
好多人排長龍去買士多啤梨味雪糕。
買樓第一係路畸唇，第二係路畸唇，第三都係路畸唇。
你喺班入面考第一唔使咁得戚嘅，喺學校有好多人叻過你㗎！
佢覺得份工太辛苦，所以辭咗工。
我想像唔到點解有人可以咁兇殘。
呢度係戰略要地，兩邊都會為咗佔領呢度而不惜一切。
呢位議員當選之後，第一時間答謝市民嘅支持。
政府計劃逐步提升玻璃樽回收率。
留身份證就送新手機？邊有咁大隻蛤乸隨街跳架，你小心俾人盜用個人資料喎。
佢好基㗎，成日喺屋企做facial，又買好多護膚品。
戰爭終於結束，人民生活回復正常。
獨在異鄉，佢一度因為生活唔如意而絕望，感到生無可戀。
我會總結今日開會討論得出嘅結果。
本書唔緊要嘅，唔見咗由得佢啦。
阿偉對音樂嘅熱情從來都冇減退。
股市之前跌得好緊要，但係而家又回升返。
一句入面太多代名詞，就好易撈亂邊個打邊個。
你成日半夜三更打嚟，我覺得好困擾呀。
要定期清理水渠啲淤泥，唔係可能會水浸。
靠你帶隊波就死得啦，船頭驚鬼，船尾驚賊咁，少少自信都無又點服眾呢？
你拎把上曬彈嘅槍對住我嚟同我講你唔會傷害我？傻嘎？
紓緩鼻塞嘅產品大多數係令到鼻腔入面嘅血管短暫收縮、減少充血。
我哋有靚靚souven送畀會員。
佢做上線嘅，底下啲人開單佢都有錢分㗎。
佢考試得嗰八十分，都唔係好勁之嘛。
清晨時分冇乜人，條街顯得好寥落。
我哋應該效法佢，做個守秩序嘅好學生。
你應承咗我要考到大學㗎，一言為定！
呢種食材幾common㗎，喺超市都有得賣。
聽日我同佢分手嘅時候會同佢攤牌。
佢間睡房只有一張大牀同一個牀頭櫃。
你今日成隻開籠雀噉，有好事發生咗啊？
政府會檢討收費以確保津貼用得其所。
呢間舖頭專賣高檔嘢，一般人未必負擔得起。
嗰兩個師奶一見到面就雞啄唔斷。
每個參賽者完成咗比賽之後都會獲得紀念品一份。
除咗前鋒，你仲有冇打開咩嘢位置？
我唔識用email㗎，轉頭fax份嘢俾我吖。
星仔寧願做定聽日啲功課，等聽日有得玩耐啲。
佢已經將公司所有員工嘅資料存檔。
活咗幾十年，都未試過一個人去旅行。
你明明得一對腳，點解要買咁多對鞋？
電燈水喉一個月拉扯要二三文度。
我每個月收到一千張fax，有九百張係廣告嚟嘅。
呢個小朋友好怕醜㗎，都唔敢嗌人。
喺陸地上鑽探石油經濟過喺海上。
我尋日拎咗屋企啲水喉水去做化驗。
慘勝過後，成個國家都要重新建設。
佢喺監獄行為良好，所以提早獲釋。
佢日日嚟揾你，無非都係想親近你啫。
我已經做咗十年past paper喇，仲唔夠？
呢位網球大師喺今次錦標賽中屈居第二。
我細佬呢排係噉爆肺入醫院，最後要黐肺。
廣東話保留咗好多中古漢語嘅特徵，但係又有少少似百越人嘅語言。
佢成日朝三暮四，佢講嘅嘢真係信唔過。
呢本書深入淺出咁解釋咗愛因斯坦嘅相對論，冇乜物理底都睇得明。
我哋要食快少少呀，間舖就嚟打烊。
你哋班人冇啲紀律，點做紀律部隊啊？
佢仲有三條褲㗎，不過保釋到都好嘅。
年紀細細就立志要貢獻社會，真係有志氣！
一個行政機關都好需要有好高嘅透明度。
佢好專注咁睇書，連我入咗嚟都唔知。
香港嘅普及文化現象，出現咗無非都祇係幾十年。
陳生開口埋口都係錢，一啲內涵都冇，俗不可耐。
見到老師嘅訃聞，佢當堂喊咗出嚟。
畀阿媽鬧咗一餐，佢死死氣噉番咗房。
愛因斯坦係二十世紀嘅著名物理學家。
雖然佢係我好朋友，但我都係不禁暗自慶幸，佢呢家重病，冇人同我爭做主角。
你今次過唔過到呢關就睇你命水喇。
做適量運動可以強身健體之餘，又可以消除疲勞。
佢竟然當眾除衫跳舞，認真恥力無限。
犯人用強酸溶屍呢個毁屍滅跡嘅方法真係匪夷所思。
佢希望能夠喺今屆運動會上奪標。
有人覺得中英夾雜會窒礙小朋友嘅語言發展。
佢喺度詐癲賣戇，扮到好似乜嘢都唔知咁。
塊板平衡得唔好，成日傾斜去右邊。
「煞科」呢個詞係電影界嘅術語，指已經拍完最後一幕。
我第一日教書，遇到班曳學生，搞到我倒瀉籮蟹。
成枱都係佳餚，十個口都唔夠食。
尖叫聲同哭喊聲喺四方八面傳嚟。
遊覽迪士尼樂園嘅總人次係每日三萬人。
archi要改設計嘅話，其他範疇就要跟住佢改。
睇過佢嘅病史，佢嘅心臟病應該係家族遺傳。
咁變態嘅嘢你都做得出，都唔知係乜嘢心理。
而家佢唔偷食啫，難保他朝佢唔會變心㗎喎。
佢冧你？冇理由，佢招呼都冇同你打過，點會啊？
甲：聖誕食大餐好唔好啊？乙：嗯！
白麪包係精製過嘅食物，唔健康㗎。
請問户主喺唔喺度？我哋有啲關於呢間屋嘅事想同佢傾返。
呢單新聞太敏感，總編話唔出得街喎！
既然你哋唔係同路人，仲搞咩初選？
獨裁者死咗之後，一班將軍為咗爭奪權力而混戰。
唔好再用北漏洞拉嚟叫越南人喇，呢個係佢哋國家一段傷痛嘅歷史嚟㗎。
佢嘅講法太過簡單，我唔可以認同。
佢雖然做錯咗，但係歸根到底佢都係你爸爸，你原諒佢啦。
你明知我對佢有好感先會扮偶遇就唔好踢爆我啦，好尷尬呀頭先！
我對邊個明星拍拖分手完全冇興趣。
你塞咁多書入個背囊到，遲早䂻爆個背囊。
為咗避開喺機場嘅狗仔隊，佢哋揀咗朝早嘅班機去曼谷。
我哋陣間去半島high tea呀，你去唔去呀？
呢個新產品嘅設計係嚟自佢嘅意念。
家長應該教導子女正確嘅理財觀念。
我冇時間做埋晒啲情情塔塔嘅嘢。
乜而家中學雞都有得參加職業比賽㗎咩？
佢本身係有錢仔，但後嚟家道中落，所以而家去咗揸的士。
如果你考試合格，我就買份禮物俾你啦。
諗食咩都諗咁耐，又唔係叫你揀老公做人世！
當時憂國憂民嘅知識份子都希望揾到救國良方。
我好細食㗎咋。你陣間食飯唔好嗌咁多呀！
你唔好再追問喇，我係唔會講嘅。
美國懷疑伊拉克喺北面嘅一個鎮儲存咗大量化學武器。
你幫我喺側邊打光吖，咁樣影出嚟效果應該會好啲。
呢件玩具唔適合三歲或以下嘅小童玩。
冇人會估到佢居然會做出啲噉嘅事。
九七年之後，香港都係馬照跑、舞照跳。
佢話佢冇偷到你銀包喎，但係而家證據確鑿，想呃鬼食豆腐咩？
我手機冇電喇，借你尿袋嚟用用。
小明坐咗幾年監之後終於從良喇。
而家嘅時間係下午兩點三十五分。
呢度完全冇垃圾筒，但係度度都咁乾淨。
佢凝神一睇，覺得紙上面嘅字不斷跳動。
我今朝同佢打招呼，但係佢冇睬我。
喺老師嘅指導下，同學都喺公開試表現得好好。
居然將粉絲當魚翅，乜你咁都得㗎！
我條筋太硬，瑜伽啲動作做唔到囉。
做乜咁唔開心呀？今日冧市，你唔係有貨喺手咓？
鬼叫你做錯咩，係要低聲下氣㗎喇。
咁大件貨都可以寄失，真係冇嘢好講。
宜家啲女人寧願做女強人，都唔做家庭主婦。
阿明份人孝順又細心，靚仔之餘又有才華，事業仲如日方中，係好多女仔眼中嘅筍盤。
生、老、病、死係人生嘅必經之路。
我哋今日請到陳校長參與呢個訪談環節。
長江後浪推前浪，一代新人勝舊人。
呢篇文章太過雜亂，揾唔到中心思想。
喺呢個皇帝統治之下老百姓豐衣足食。
繼早前香港電訊加月費之後，今日中國移動亦跟機公佈下星期起服務計劃加價。
哩篇文好有爭議性，我都係跟機睇吓啲人一陣點講先。
梳化上面堆衫亂七八糟，好礙眼。
包洗衣粉又幾見使，一包可以用半年。
佢媽媽係文盲，要人幫手覆佢啲信。
臨尾一局十三幺，你哋真係冇仇報喇。
我哋摸清楚人哋嘅底細，先可以百戰百勝。
點解你會同埋啲唔三唔四嘅人一齊㗎？
成間舖頭入面，我淨係想買件非賣品走。
佢自從得罪主席之後就俾人調咗上神台。
我見到地下有條鎖匙，跟住要點做？
佢雖然係老闆，但係冇咩架子，份人好隨和。
傾生意討價還價係一件好常見嘅事。
佢搭完飛機冇耐突然間抖唔到氣，去到醫院先知係肺動脈栓塞。
佢已經淡忘咗當年畀火燒嘅記憶。
佢化咗濃妝，條法令紋都仲係好明顯。
佢睇落好後生，一啲都唔似四十歲。
BB呀，我哋聽日去赤柱拍拖好冇啊？
一轉身就俾隻貓偷咗條魚，真係可惡啊！
佢嘅行為唔涉及刑事成份，警察話唔會調查。
噚晚你咪話你買咗拼圖返屋企砌嘅，砌成點啊而家？
佢就係你嘅senior，即係我哋嘅組長。
導演集齊人馬開拍呢套劇嘅續集。
佢哋終於分手，結束咗三年嘅感情。
我哋懷住依依不捨嘅心情離開海洋公園。
軍隊開住坦克衝鋒陷陣，入咗城。
我聽講血庫唔夠血，所以特登出嚟捐血。
佢俾人拖咗去個暗角度拳打腳踢。
我聽唔到你講乜嘢啊，你可唔可以重複一次啊？
呢條小徑迂迴曲折，好容易蕩失路。
佢嘅水性楊花令到男友決定同佢分手。
佢每朝出門口之前，都會用三十分鐘化妝嘅。
我都成90歲你都話我後生，真係識得氹人歡喜。
我同佢有過一面之緣，今日見面應該會認得。
主席，劉議員仲未返嚟，我想申請休會十五分鐘。
相比起蓮蓉焗布甸，我都係鍾意食焦糖燉蛋多啲。
呢個節目咁多年嚟都係有佢孭飛先有咁高收視咋！
呢批貨最後一水喇，要買趁早，唔係蘇州過後冇艇搭。
我阿媽每個禮拜淨係俾五十蚊零用錢我。
呢隻洗頭水唔揦眼，啱晒BB用。
返學就話有得唞暑唞成兩個月啫。
起飛與及降落時，要纜好安全帶。
個孫成日有嫲嫲幫佢撐腰，搞到而家成日唔聽父母話。
婆婆已經好老，要人攙扶先行到路。
我喺公司捱生捱死，結果老闆要炒咗我？
老人家睇唔慣電子帳單，所以啲銀行會出本紅簿仔俾佢哋睇返自己嘅户口紀錄。
你成日流鼻水唔抹，好鬼核突㗎你知唔知呀？
計算一下今個月公司賺咗幾多錢。
呢間酒吧好雜㗎喎，聽講有個黑社會大佬成日響嗰處蒲。
政府為咗舒緩樓價升幅，實施額外印花税政策。
呢本書太難明，都係去睇下導讀先。
呢個明星最吸引人嘅地方就係佢嘅兩片櫻唇。
篇文又長又唚，係作文嘅反面教材。
佢喺外國浸咗咁耐鹹水，啲英文實好叻。
呢單生意鑊氣好大，你都係唔好掂喇。
根據急救原則，首要嘅係檢查現場環境安全。
我覺得紅白藍膠袋係香港庶民文化嘅象徵。
大家做朋友嘅，幫你手不在話下啦。
學生會啲人監守自盜，用會費嚟唱K。
如果佢有嘔吐嘅跡象，就要立即睇醫生。
呢個暖水壺用真空玻璃內膽，好保温㗎。
呢個黨同一個議題又投贊成又投反對又投棄權，真係精神分裂！
嗰個運動員因為食咗禁藥，所以俾人取消咗參賽資格。
呢個故事包含咗一個深遠嘅道理。
佢同女朋友分手，抑鬱咗幾個月。
我唔想嘈醒屋企人，所以輕輕拉埋道閘。
所有國家嘅人都有權利係公海釣魚。
阿明成日巴之閉咁，所以佢犯眾憎，全班冇人同佢做朋友。
冇腳架晾住部機？我隻手分分鐘震過貓王喇。
佢不停噉打思噎，有乜嘢辦法幫佢停啊？
佢哋兩個都唔啱牙嘅，做乜勉強喺埋一齊唧。
點解你幾時都on住line，好似唔使瞓噉嘅？
我想食少啲碳水化合物，所以唔食白飯喇。
小明一直唔開心都唔係辦法，不如就由我地去打開佢嘅心窗，氹佢開心？
呢款laptop比小朋友做功課夠唔夠做？
以前家康阿媽苦口婆心勸佢勤力讀書，佢又唔聽，而家咪後悔囉。
佢老公好大男人㗎，唔俾佢出嚟揾嘢做。
你負責湊BB，其他嘢由我做得㗎喇。
學校嘅知識好難喺日常生活度應用。
見到人哋就嘴角含春，仲唔係春心動？
橋唔怕舊，最緊要受，借錢黨年年都呃到好多人。
我有好多BB衫，不如下次拎啲俾你吖。
霞姐雖然唔係我嘅生母，但係佢由細湊到我大。我好多謝佢。
人怕出名豬怕肥，紅咗就開始多是非。
而家泰國局勢動盪，最好唔好去。
阿叔釣魚唔嘢少，冇十條都有八條！
佢無端端曠課三日；佢返嚟學校之後，一定會受到嚴厲嘅處分。
呢條裙係free晒士，冇大碼㗎。
被告一直眼紅受害人咁受歡迎，所以起咗殺機。
佢係孤兒，自細就喺孤兒院長大。
我朋友係agent，買保險可以揾佢。
一段關係會唔會長久要視乎兩個人溝通嘅方式。
早兩日我哋成班朋友去咗海洋公園個萬聖節鬼屋，阿松佢俾隻假僵屍嚇咗一吓就驚到標尿。
佢哋響殘兵入面徵集咗一隊為數十幾人嘅敢死隊，為主部隊撤退拖延時間。
我有今日嘅成就都係上天嘅恩賜。
「呢樣係乜東東啊？」 「係手提電話。」
每逢初一、十五，我阿媽都食齋。
每逢星期日，中環都會有好多賓賓。
佢瘋瘋癲癲噉，都唔知係咪真係傻嘅。
佢日日淨係行行企企，都幫唔到咩手。
呢間學校嘅男女學生數目係一同三之比。
個會要取消，事關好多人都放飛機。
呢條友食完野冇錢比就開始發難!
明明係你打尖，你仲惡人先告狀？
你有三年經驗，其實可以報到好多工㗎喇。
入聲之所以短促急收藏，乃-p、-t、-k塞音韻尾所致。
今晚聖誕節點燈儀式將會喺尖沙咀舉行。
《籠民》係香港一套以籠屋為題材嘅著名電影。
舊年運氣好差，希望今年轉運啦。
對於同其他院校合作出版特刊一事，我哋需要時間考慮。
等佢嚟到嗰陣時，我哋傾一傾呢件事。
條渠塞塞哋，揾水喉佬整整佢啦。
人着短褲你着短褲，點解你着到個佬咁？
佢入嚟呢間公司做之前已經俾人起晒底。
俗語有話：牛唔飲水唔撳得牛頭低。
佢喺公司受咗氣就會打老婆泄憤。
各國求才若渴，技術移民唔愁出路。
英國皇室生咗BB之後，各國紛紛傳嚟賀電。
邊度有得唱大紙啊？我想將張一百蚊紙唱五張廿蚊紙。
佢地兩個好似餅印噉樣，唔講仲以為係兩姐妹啊。
我要去廁所屙屎，你幫我睇住啲嘢得唔得？
我覺得我琴技已經去到樽頸位，再練落去都無咩意思。
夜晚嘅天空有好多星星，好璀璨。
等我去就近嘅餐廳借個洗手間先。
你請埋啲人個個甩皮甩骨噉，點出得大場面㗎？
你知唔知個醜字點寫㗎？咁都仲可以扮無嘢！
佢周圍去揭女仔條裙，真係五行欠打。
遊客區成日有旅遊巴泊喺路邊搞到塞車。
佢鍾情紀實攝影，透過鏡頭捕捉現實。
照單執藥，跟住幅圖排好晒啲展板就得㗎喇。
佢碩士嚟㗎喎，連個噉嘅字都唔識？
咁耐都冇佢哋嘅消息，恐怕都凶多吉少喇。
我雖然細過你，但係輩份高過你。
藍屋建築群嘅中庭有休憩空間，可以俾人喺度hea下。
佢牌品好好咖，試過有人打牌狂食詐糊，佢都仲係好有耐性。
經過多次維修，呢間大屋終於恢復原有樣貌。
依家冇人着白飯魚㗎喇！同女仔出街著白飯魚會俾人笑。
你唔開聲我就當件事無數㗎喇，以後都唔好再提。
佢年紀細細，就肩負起養家嘅重擔。
先生，恭喜你，你中咗獎啊！幾時方便過嚟我哋公司呢邊拎獎？
出面有危險，都係留喺户內避一陣先。
我個司機隨傳隨到，所以我哋今日去邊都得。
有人話用電動牙刷啲牙會乾淨啲。
架車突然衝上行人路，撞到一個女人。
好多屋企都唔再用傳統拖把，轉咗用拖地機械人。
拍拖拍得咁辛苦，不如撇脱啲分手啦！
你姪仔個樣好正太，搞到我想搣佢塊面。
佢成日都要同人鬥，好有勝負慾。
貼啲牆紙上去，等埲牆睇落冇咁寡。
七十年代係粵語流行曲嘅全盛時期。
佢老公啱啱過咗身，我怕佢睇唔開會自殺。
啲鞋盒好阻埞呀。唔要嘅就掉咗佢啦。
阿明係肥底，佢食好少野都會肥。
返到屋企，食到佢親自下廚為我精心準備嘅飯餸，今晚肥仔嘍。
隔籬枱啲女對住對面啲仔評頭品足。
我都不厭其煩再三叮囑你，點知你都係唔記得。
我可以做證，佢尋晚一直同我哋打麻雀，點可能去咗偷嘢呢？
化妝化到喬裝噉，真係阿媽都唔認得。
我個仔係書蟲嚟㗎，最鍾意就係睇書嘞。
古代嘅讀書人，好多都有自己嘅書齋。
呢件事唔關我事，事實上，我已經辭咗職喇。
地球上普通人受到嘅自然背景輻射平均劑量係每年2.4毫西弗。
佢平時做嘢都好眼明手快，交俾佢啲嘢一陣就搞掂。
阿嫲咁錫你，梗係對你有求必應啦。
你睇下，間房暗角仲係好多塵，快啲掃咗佢！
我成日幫襯呢間麪包舖㗎，佢哋啲曲奇餅好好食。
場波去到加時嗰陣，個前鋒突破層層重防，衝入禁區，真係千鈞一髮嘅一刻。
我知道係有問題，但又唔知點好。
佢升職之後請晒全公司啲人食飯，幾豪氣呀！
你係大人嚟喇，唔可以再任意妄為㗎喇。
甲：「拜拜阿媽。」乙：「拜拜喇女，你自己小心啲啊！」
你咪生人唔生膽啦，少少聲就嚇到彈起。
呢隻牌子自從俾人踢爆用假料之後，佢啲產品就變晒做蘿底橙。
佢而家擺到明落我面，唔嬲就假。
你做完手術個肚都仲未埋口，好心就唔好走嚟走去啦。
有咗手機，越嚟越少人用拍紙簿記事喇。
唔好成日踢個籃球啦，好易搞到個波生仔㗎。
唔少求職者揾工心切，採取漁翁撒網嘅策略，寄一大堆求職信，博有一份有回音。
警務人員執行職務嘅時候都需要出示委任證。
佢為咗備戰下個月嘅公開賽而加強訓練。
天上面密雲滿布，睇嚟就快落雨。
個菲林打開咗又曝晒光，乜相都冇晒喇。
佢係個運動健將，足球游水樣樣得。
老闆口水多過茶，開會冇三個鐘都完唔到。
我貪佢夠近咋，其實呢間酒樓唔係特別好食。
有啲人覺得律師梗係要娶番個醫生先夠門當户對嘅！
佢份人好不負責任，所以每份工都做唔長。
究竟財政部有冇能力應付呢次前所未有嘅金融危機呢？
呢場戰爭，大約有一千個士兵陣亡。
用稀釋咗嘅漂白水洗地可以殺菌除臭。
嘥咁多錢去搞啲噉嘅野，唔制得過。
佢因為違反遊戲規則畀人DQ咗。
呢單十五年前嘅疑案到而家仲未有人破解到。
我哋呢條村嘅歷史源遠流長，可以追溯到八百年前。
淨係掛住睇連環圖，唔怪得考試零分。
正確嘅餵哺方法對乳汁分泌好重要。
你做嘢咁因住因住唔得㗎，要大膽啲、爽快啲。
呢支魚腩兵團喺比賽成日俾人大炒。
同行個個都喺網上做宣傳，我哋都唔可以再故步自封㗎喇。
呢個殺人犯想將現場唯一嘅目擊證人殺人滅口。
做乜成日𢯎痕㗎？皮膚乾就搽潤膚膏啦。
近排有班老人家用電腦製作緊一套字體，好犀利呀。
呢個機械人能夠辨認佢主人嘅聲音。
街邊流動小販賣嘅嘢食好唔衞生。
深圳零售業嘅競爭大大影響咗本地零售業嘅生意。
我個account之前因為用假名俾人封咗。
香港有好多有識之士都反對政府興建第三條機場跑道。
示威隊伍遊行到中聯辦門口示威。
我哋隆重宣佈我哋推出英文版網站！
佢堅持心靜自然涼，廿八度都唔開冷氣。
你成日請人食飯，你睇住你個荷包呀！
人同大自然嘅力量相比，係幾咁渺小。
老師調位都唔睇高度嘅！我全班最矮坐最後，黑板都睇唔到。
本來球賽上半場二比零，個個都以為冇希望，但佢哋一番努力下，最後三比三逼和對手。
唔好成日淨係打機，得閒報啲課程upgrade下自己。
根據呢個國家嘅刑法，佢被判監十年。
佢啱啱分手，心情唔好，打算去澳洲旅遊散心。
我有啲作病，都係請假喺屋企抖下。
佢份人噉眉精眼企，點會咁易俾人呃啊？
全世界最高嘅山大部份都喺尼泊爾。
執正啲間屋啦，唔係邊有人肯買啊？
煲水要煲幾多分鐘先可以安全飲用？
好多人送花籃嚟賀我哋新店開張。
再諗唔到去邊度食，就去牡丹樓㗎喇。
佢一見到疊錢就即刻雙眼發光噉，係人都睇得出佢有幾貪心！
佢以前係直嘅，係唔知幾時中途轉咗機。
佢唔知頭唔知路，你又何必遷怒於佢呢？
我嗌嘅係咖啡嚟㗎噃，因乜解究淡過貓尿嘅？
每逢拜年總有啲唔通氣嘅親戚問人而家揾幾錢人工。
部機軭神咗一排喇，整都整唔返。
咁多年青人不滿政府，政府應該摻埋佢哋玩。
老細有地中海，所以我哋對個「光」字都有所忌諱。
今日佢特別燥底，唔知係咪月經到？
好心你痛風就唔好食咁多內臟啦。
弊傢溜喇！我跌爛咗阿爸部相機呀！
成日濫用上天嘅名號去咒人畀「皇天擊殺」係會遭天譴架！
佢好似條蛇咁，冇腰骨嘅，成日挨挨憑憑！
佢知道佢爸爸病重，所以由外國馬不停蹄噉趕返嚟見佢最後一面。
好多人覺得拔尖可以慳返一年時間同學費，但都有幾位尖子甘願放棄拔尖，選擇考埋高考再去外國升學。
我以為佢好惡，但識落原來都幾nice。
孖指形態不一，有啲似丫叉，有啲同其他手指腳指都一樣大細，有啲就似肉粒。
就噉嘅，呢段錄音已經打好咗嘞，跟住使唔使翻聽對稿？
啲豬皮煮得太腍，冇咬口呀，失敗！
局長因為鉛水醜聞俾議員將軍，完全落唔到台。
咪以為你兩個咬耳仔無人聽到啦，入晒咪喇。
班老屎窟，嘢又唔識做，成日喺度指指點點！
前線警察成班傻仔仲 懵盛盛唔知自己準備做condom。
用開電腦打字嘅人，用打字機會打得好慢。
阿仔，阿媽出門口啦！幫我看門口！
我覺得食雪糕同打個靚芡都係上佳嘅舒壓方法。
傻豬，塗改液唔可以當指甲油咁用㗎。
呢啲好嘢，我淨係留俾熟客㗎咋。
你同我mon住佢，有咩嘢即刻同我講。
咖啡呀，奶茶呀，檸茶呀，一般嘅飲品我哋都有。
佢同另一半最近相處得唔係咁好。
呢個網站嘅點閲率非常之高，好多人喺佢度登廣告。
我識咗個日本網友啊，佢好好人㗎。
麻煩你幫我拎呢個申請人嘅快勞過嚟吖。
咪揼揼下啦！就嚟遲到喇！揼夠未啊？
你放鬆啲個病自自然然會好㗎喇。
因為屋邨嘅水管驗到有鉛毒，政府開咗幾條街喉畀居民攞水。
急流勇退可以永遠喺人哋心目中留低最好嘅印象。
水塘冇晒水，乾到見到塘底龜裂。
佢因為有糖尿病，所以保險公司拒保。
佢真係好燈㗎，同佢唱反調就一定有運行。
我哋去一場飲宴就可以食到好多美食。
城市急促發展，帶嚟翻天覆地嘅變化。
佢喺海邊向我表白係我成世人最刻骨銘心嘅經歷。
唔同嘅價值觀喺同一個社會都可以共存。
該煨嘍！你未結婚就俾人搞大咗個肚？
唔好食咁多膏喇。對身體冇益㗎。
我阿爺同阿爸都好長命，兩個都有九十歲。
呢間補習社嘅補習天王個個都係星球人。
颱風妮妲進逼本港，天文台宣佈將於兩小時內改發八號風球。
阿松，你今日就part阿明啦。
呢份報告不盡不實，係咪有心隱瞞事意實製造假象？
睇潮劇，梗係要聽潮州話先夠原汁原味㗎啦！
你去滑雪記住帶多啲禦寒衣物呀。
佢一舉手一投足，啲仙氣就已經爆晒燈。
反正企硬都冇用，不如投降輸一半，向大佬認錯啦。
你對我囈囈篩篩都冇用，我唔話得事㗎。
胖虎佢真係孔武有力，一手打到大雄飛上天。
電熱水爐個曲架掣壞咗，開咗掣都唔見佢着燈。
佢哋唔係真係飲童子尿咁核突呀嗎？
呢篇文章字字珠璣，大家有時間嘅話就睇多兩次啦！
佢睇落好不羈，好野性，唔好幻想佢係咩乖乖男朋友嘞。
我嗰日見到佢地兩個喺咖啡廳度傾密偈，佢地一定有陰謀。
我就呢個計劃已經諗好咗三個可行方案。
鼓勵老倌培育新秀，粵劇先可以一路承傳落去。
天氣凍，就算喺屋企都要著住對襪。
我足足用咗兩個禮拜嚟做呢份功課。
享受到真正畀人中意嘅滋味係幾咁美好！
你粗身大勢就唔好走嚟走去喇，有咩咪叫工人做囖。
幻彩詠香江係一個集合探射燈、激光、LED燈等燈光效果嘅户外音樂匯演。
我目測呢個人嘅身高應該有一米八。
我哋校刊每年一月至三月徵稿一次。
今日考試一題都唔識，實仆直喇！
琴晚我哋返屋企嘅時候，行到半路先發覺原來冇帶鎖匙。
每年夏天，我哋都會去海邊避暑。
玩運動，最緊要嘅唔係輸贏，而係決不放棄嘅體育精神。
學校第一次豁免學生進行入學面試。
自梳女係一種舊時女性對抗封建嘅象徵。
佢結咗婚十年都冇仔女，所以領養咗一個細路仔。
佢擺到明係玩膠喎，你咪咁勞氣啦！
世事無常，冇人知道下一秒會發生咩事。
你咩歲數啊？仲做啲咁幼稚嘅嘢！
我食咗好多嘢，要鬆吓條皮帶先。
唔該幫我續啲散銀，我一陣搭巴士要用。
佢老公好有米，今次泊到個好碼頭啦！
而家有啲人拍條片就自稱KOL。
呢把刀唔啱切生果，你攞過第把嚟吖。
希望我哋嘅友誼可以保持落去啦。
有啲人相信人死咗之後，靈魂仍然存在。
先小人後君子，規矩點都要講明嘅。
我個侄年年考第一，讀書好叻㗎。
俗語有話：休息係為咗走更遠嘅路。
佢哋喺早上九點鐘抵達香港國際機場。
嘟你吖！你整污糟咗我件新衫啊！
工展會係一個本地工業產品嘅大型展覽會。
白板絕咗章好耐啦，你仲叫嚟做咩呀？
頭先咩聲嚟㗎？快啲啓動保安系統。
我地國家為左搜集情報，無所不用其極。
佢九七前走咗，之後又返咗嚟，而家又話走。
佢啱啱走咗咋喎，你冇撞見佢咩？
你張檯啲嘢散修修噉，幾時執呀？
每個人喺日常生活都扮演住唔同嘅角色。
唔好提啲衰嘢喇，不如我哋做返朋友喇！
你走去偷公司錢？你係咪食懵咗啊你？
佢整傷咗隻腳，所以行路有啲趷。
台灣周街都係嘢食，去一個禮拜真係肥十磅都似。
香港嘅地理環境好適合做貿易港口。
尋晚佢屋企有賊入屋，偷走咗幾千蚊。
佢被人綁住仲咁開心，肯定係M。
地緣政治風險升温令到股市急跌。
佢根本只係自己想點就點，辰時卯時唔想再同你一齊，最多只會講聲分手就係咁先。
大個先pick up返我啲彈琴技巧。
估唔到冇見咁耐，你個人都無咩轉變。
出去外面玩啦，唔好阻住我做嘢！
觀塘線延線將會係全線都喺地底行走嘅鐵路。
做咗呢行咁耐真係有啲厭倦，或者係時候金盤洗手喇。
一千萬對於佢嚟講只不過係一個細數目。
我請你返嚟係同我做數，唔係上網睇facebook！
做錯少少嘢啫，使唔使係咁數我呀？
一早起身唔在講，朝朝都要服侍安人。
佢信咗廿年基督教之後，毅然決定離教。
我哋要保持我哋喺廣告界嘅領導地位。
食淨成枱嘢，咁冇衣食因住折墮呀！
希望大家可以堅強噉面對高低起跌。
佢父母唔鍾意嗰個女仔，逼佢哋斬纜。
佢成日都閪口閪面，好似嬲咗全世界咁。
清朝做捕快要經過嚴格嘅考驗、三代家世清白，而且人工仲好低。
唔使擔心，我哋仲有大把時間剩。
我身為一個汽車維修員，隨身袋住支士巴拿係好合邏輯㗎。
呢個爸爸竟然喺大庭廣眾面前打仔。
你擔任要職，記住要大公無私呀，唔係其他人唔會信服㗎。
官方認為「收返」暗指中方承認「不平等條約」，唔夠「恢復行使主權」咁政治正確。
如果我唔覆，即係我唔得閒，唔好打俾我。
我親耳聽到老闆話下個月加人工。
佢考試都唔温書，唔合格與人無尤㗎喎！
原來呢位律師係陳大狀嘅高足！難怪佢喺庭上表現咁突出啦。
刪改歷史教科書就等同閹割歷史。
比賽仲有三十秒就結束，大家把握時間做最後衝刺！
叫咗你唔好噉做㗎啦！而家玩出火嘞！
佢個名叫愛美，但係我唔知佢姓乜嘢。
旅客出發前應該投保一份旅遊保險。
果個衰仔又唔翻嚟食飯！激死人！
既然政府仲未公佈，居民唯有自保，遠離事發地點。
我仆心仆命幫你打份計劃書，你點解唔睇下？
十號佳麗眾望所歸，成為香港小姐冠軍。
你搞到我家破人亡，我一定會報仇！
公説公有理，婆説婆有理，我呢啲外人都係唔方便出聲。
嗰條友眼定定咁打量咗我哋好耐，會唔會有咩企圖？
喺九龍區犯下多宗案件嘅竊匪終於落網。
畀親戚撞到我一個人喺吉野家食飯，堅係老尷。
佢隊冧咗自己個老細然後取而代之。
佢份功課俾隻狗食咗，嘈到媽媽聲咁都無用。
我行過佢眼尾都唔睄吓我，點會鍾意我吖？
你就好啦有住家飯食，我食外賣食到厭喇。
我今日去見工，等到我頸都長都見唔到個老細。
只要你以粵語為日常嘅交談同書寫語言，無論你身處何方，都歡迎你加入我哋嘅編輯團隊。
以前香港嘅船塢喺東南亞數一數二。
赤鱲角新香港國際機場喺一九九八年正式啓用。
你要小心啲樹啊，唔係隻風箏會卡住㗎。
阿爺年紀雖然大，但係唔係老懵懂，你唔好呃佢啊！
喺香港境外用唔到電話app買馬㗎。
佢出晒汗震晒，捵癮捵得好勁喎，使唔使送佢去醫院？
呢啲嘢你情我願㗎啫，如果唔係都唔會發生。
我細個嗰時，成家人住喺一間板間房。
佢大學讀藥劑，成日見佢要背曬啲藥嘅原理呀，作用副作用噉。
我覺得讀書嘅態度比起入邊間學校重要，唔係個個讀名校嘅都有好成績㗎。
呢支魚腩部隊喺比賽成日俾人大炒。
成個暑假淨係食屙瞓，一味hea。
我相信好多人一聽到中國葡萄酒都會驚驚，無他嘅，國內太多假食物假酒。
彎曲嘅海岸線係香港地貌嘅特徵之一。
我今日大出血啊，買咗一個新手袋，一條裙，一對鞋同埋一隻手錶畀自己。
你無胃口嘅話，試下食酸梅吖！幾醒胃㗎。
佢上年激嬲老細，而家上頭秋後算帳，將佢調咗去外國做開荒牛。
佢咁高調講佢男朋友，驚死人哋唔知佢拍拖。
誘捕、絕育、放返去原地，係控制流浪動物數量嘅常用方法。
件貨就送咗出去，但仲未收到錢。
仆你個街！你咪再講鹹濕嘢喇吓，告你性騷擾㗎。
1984年，中英簽署聯合聲明。
今次不容有失，一定要全力做好佢。
你今日死咕咕咁嘅樣，尋晚唔夠訓？
今晚我同啲同事有飯局，唔返嚟食飯嚹。
好心你去行山就唔好着高踭鞋啦！
我坐咗幾個鐘好攰喇，有冇人嚟接力呀？
今日真係好忟，原因係本來唔駛我做嘅野，因為嗰條廢柴無返，搞到我要幫佢做。
落雨先嚟壞 地鐵，有無咁應景呀？
你坐到我個紙包蛋糕扁踢踢咁，我點食呀。
小明已經失蹤咗成個星期，佢屋企人每日都盼望佢可以平安返屋企。
阿爾及利亞、利比亞同埃及都係北非嘅國家。
你努力讀書，日後一定有機會去外國嘅。
新老細第一日返工就已經俾啲下馬威我哋睇。
你都冇嚟搭霎嘅，話咗會做又唔去做。
我唔知激嬲老婆乜嘢，佢係咁怒視住我。
佢認為自己揾唔到工係懷才不遇。
租約上明文規定要俾兩個月按金同一個月上期嘅。
我現在宣佈，冠軍嘅得主係陳大文先生。
我唔明點解佢畢業之後唔揾工，成日都無所事事。
醫管局對今次醫療失誤感到抱歉。
我照足程序去做，有咩事唔好賴落我度。
亞洲有好多個國家，中國係其中一個。
我哋大學學系眾多，係一間綜合型大學。
阿明為咗要脱離俗世，走咗去間佛廟嗰度修道。
呢對生意拍檔因為嚴重不和，終於拆伙。
心律不正有好多種，有啲好似我噉要食藥，有啲就唔使。
筆芯電嘅電壓係1.5 volt。
暢遊西歐地方係我一直以來嘅夢想！
阿強講就講到天花龍鳳，做出嚟都係不外如是。
大家都好疑惑點解佢會無端端辭職。
架車行得唔順，係時候睇下個火咀。
我已經開稀咗啲醬料，味道應該無咁濃。
要搞個難忘嘅生日會真係唔容易。
你幫我喺側邊打燈吖，咁樣影出嚟效果應該會好啲。
而家啲藥檢好勁，冇乜人可以食禁藥都查唔到。
呢個故事嘅意義係教大家做人唔好貪心。
用龜嚟形容差佬簡直係侮辱咗啲龜。
佢住好遠，天矇光就要起身返工。
呢個係數學界嘅世紀難題，好多數學家用咗成世時間都解決唔到。
嘩，塊餅唔止好味，仲好脆卜卜添。
你畢咗業又唔揾工，日日喺屋企頹廢冇用㗎喎！
噚日兩個四川嘅年輕喇嘛喺一座藏傳佛教寺院想引火自焚，好彩佢哋獲救並冇死到。
你放心，呢度唔係咩龍潭虎穴嚟，冇人會傷害你。
大家睡眼惺忪，上到車都係繼續閉目養神居多。
我諗住今日去黃大仙揾師傅幫我睇相。
而家手頭鬆咗，先可以還錢俾你。
你間新屋幾骨子喎，幾錢裝修呀？
我有就晒你𠺝，點解你仲要去滾啊？
李克勤好鍾意送禮畀人，真係好大方。
你可唔可以援助吓我今個月嘅洗費？
應該點做就點做，唔使問我㗎嘞。
上層好危險，細路仔唔可以自己上去㗎！
佢打完人之後就畀車撞到，呢啲咪現眼報囉。
呢個明星去雞竇俾人見到，登咗上八卦週刊。
佢隻狗尋日突然發狂，咬傷咗佢主人。
今次得到呢個獎，就好似打咗支強心針一樣。
喺銀婚紀念日，夫婦會互相送對方銀製禮物。
街口果幾個婆乸一日到黑講人是非，真係好討厭。
佢係個貪慕虛榮嘅女人，我仲覺得佢面目可憎添！
呢本書一路都擺埋一便，己經塵封咗十年喇。
拋書包拋錯咗好瘀架，你唔肯定嗰句啱唔啱就唔好拋啦……
同你都講唔埋欄嘅，我明明都唔係講緊呢樣嘢。
班sales好落力噉sell我買嘢。
見佢搬得咁辛苦，咪幫輕下佢囉。
政府起個避唔撚到雨嘅避雨亭嚟托柒咩。
佢沊一聲就跳落河，我想拉都拉唔住。
請容我聽聽拙荊嘅意見再回覆你。
佢哋最終都一齊番，似乎一切都係命中注定。
中學畢業之後，佢一面工作，一面自修，希望出年考入大學。
好神奇呀！點解隻公仔會識講嘢嘅？
強迫症患者喺好多人眼中係怪胎。
知道答案就去呢個post留言，答啱咗就有禮物㗎喇。
我篇三萬字嘅文終於都大功告成喇！
呢間百貨公司貨品齊全，衣食住行用品應有盡有。
一股龍捲風吹襲美國佛羅里達州，造成一死百人傷。
其實魚翅啲味主要來自啲上湯，翅本身係冇味嘅。
中東嘅耶路撒冷係猶太教、基督教同伊斯蘭教嘅聖地。
人死不能復生，你又何必咁傷心呢！
依家啲屋租好貴，郁啲都過兩萬。
我又send WhatsApp又打電話畀你，你都唔應機。
學位有冇用？出面大學生成籮，人有你冇點都蝕底啲。
個賊揸槍，你都夠膽死同佢博命？
每個決定turn out都係錯。
而家敵方處於劣勢，我哋應該乘勝追擊。
政府雖然喺相隔咁多年之後復建居屋，但係仍然唔足以滿足市民嘅住屋需求。
將近月尾，間間銀行都好少人排隊。
太平清醮嘅用意係淨化社區，保境安民。
富麗堂皇嘅宮殿，只不過係搜刮民脂民膏嚟到起成。
擇日不如撞日，就今晚去唱K啦。
互聯網改變咗新一代嘅社運模式。
間工廠堆放咗好多易燃物品喺度。
不論一個人才學有幾好，冇良好品格都係冇用。
你帶咁多嘢阻手阻腳，點行得快啊？
我哋唔淨只去行街，仲去咗睇戲添。
佢初出道做歌手嘅時候，冇乜人鍾意佢。
學生哥，好咪書囉，咪日日掛住拍拖。
佢成日發女狂，見親女仔都會問人攞電話。
而家好多師傅淨係識簡譜，連工尺譜都唔識睇。
本身諗住詐病見工，點知百密一疏，搭車俾同事見到。
年輕人有呢種想法係好自然嘅事。
佢爸爸媽媽驚佢識埋啲壞朋友，會學壞。
有紅van搭，返屋企話咁快啦。
好心你啦！咁大個人就檢點啲啦！
上天賦予我哋生命，我哋應該珍惜。
唔好着鞋踩我張地氈呀，波斯地氈嚟㗎。
警方接報之後三分鐘內到達事發地點。
做埋啲咁嘅嘢，抵佢上報畀人批鬥啦。
我唔夠高換電燈膽，有冇人可以幫下我？
成條村都裝咗閉路電視，仲有村民喺夜間巡邏。
個商場到夜晚八九點就靜英英，冇乜人行。
佢喺呢間公司做咗五六年都冇升過職，仲係一個辦公室助理。
我夠想開開心心過日子啦，冇得揀吖嘛。
加咗疊字，語氣真係立時間唔同咗。
電話校咗靜音，所以你打嚟嗰陣冇響到。
佢得閒就會去老人院，探下啲老人家，同佢哋閒話家常。
明明係老細做錯嘢，點解要入我數呀？
白頭人送黑頭人，真係冇陰功囉。
噚晚佢隊酒飲到啤啤俘，之後就斷咗片。
佢以前讀寄宿學校㗎，所以個人好獨立。
我哋個老闆咁孤寒，公司就算賺錢，都唔分花紅㗎！
食啲乜你發板得㗎喇，預每個人五六百蚊啦。
佢哋希望呢項創舉可以列入健力士紀錄大全。
香港隊同韓國隊將會喺決賽中比拼，爭奪冠軍。
頭先喺體育堂，阿松呢個孱仔跑跑吓步血壓低得滯暈咗。
點解佢咁晏都未返㗎，千祈唔好有事啊！
佢咁細個講嘢已經有紋有路，假以時日一定係個人才。
你知唔知舊一輩嘅人習慣叫聖誕節做老番冬呀？
個騙徒響電話度佯稱係我上司，叫我匯錢俾佢。
佢上個月爆血管入咗院喎，唔知搞成點呢？
袁崇煥當年因為謀反被凌遲處死。
而家我呢個post，成間公司冇咗我唔得𠺢嘛。
辯論嘅嘢，與其想當然，倒不如訴諸實證啦！
每逢假期，夜店都有好多年青人留連。
志明今日去相睇，所以着到官仔骨骨噉。
老細講咩佢都一味話好，正一擦鞋仔。
四分音符嘅時長係八分音符嘅兩倍。
群眾一度聚集喺當地聯合國辦事處外，呼籲聯合國當局介入。
呢件作品平平無奇，冇咩特別之處。
你知唔知碇呀，咁同我大佬講嘢？
我哋嘅組織本住行善積福嘅理念去幫助人。
間房罨住成年咁耐唔開門就梗係臭喇。
唔想返工都要返㗎，唔使食飯咩？我又唔係二世祖。
我今日買咗個新筆袋呀，你睇下靚唔靚？
我婆婆個個星期都去社區中心學八段錦，身體好健康！
唔理點，我都一定要參加呢個比賽。
佢一個人住，所以成日都覺得寂寞。
阿松佢感冒但係又唔戴口罩周圍行，喺度散佈細菌。
啲教科書成日改版，無得買二手，個個都逼著要買貴書。
宜家掛咗紅雨，小學生唔使返學喇！
我苦心勸阿松，但係佢就置若罔聞。
佢對你咁好，分分鐘鍾意咗你啊。
讀數學系嚟做咩唧？學埋啲屠龍技。
導演為咗佢部電影嘔心瀝血，希望電影能夠鼓勵到香港人。
呢班人成日喺街對啲阿婆呃呃氹氹，唔少人俾佢哋昆咗錢。
有乜嘢唔開心，可以揾朋友傾吓。
而家樓市咁唔穩定，點都揸住層樓唔放啦。
大部份國家嘅軍法都列明臨陣逃脱嘅逃兵係要被槍斃嘅。
你阿媽有心臟病，好心你就唔好去激佢啦。
就嚟七點，都係速速揾間茶餐廳醫肚先。
各位會prefer畀錢學嘢充實自己定返工揾錢？
大圍呢排開咗好多間新餐廳，遲啲可以一齊去試吓。
佢為咗唔畀老公出去偷食，日日都做跟得夫人。
佢早產咗成個禮拜，滿月果陣仲喺病房，所以而家同佢搞番個百日宴。
解方程就係要揾出變量所代表嘅數值。
佢最叻作文，但係其實佢都係慢慢先練就到文筆。
呢間中心開辦網球、羽毛球同乒乓球等等嘅訓練班。
政府推算新年假期會有十萬人嚟旅遊。
你聽人講嘢嗰時可唔可以唔好擔天望地？
而家武漢肺炎封城，搞到大家冇埞去。
自從佢受咗傷之後都冇參加過比賽。
冇乜邊間營運會鼓勵人用外置程式掛機。
呢個池深到對腳都掂唔到底，唔係咁適合游水。
坐喺第一排嗰個人好高大，完全擋住咗個螢光幕。
喂你繡完花未呀？夠哂鐘出門口喇。
乜你咁唔爭氣㗎？學下人哋威返鋪得唔得？
你過到外國讀書，冇阿爸阿媽照顧你，自己要執生喇。
我都好想好似雀仔噉喺天空飛翔。
以前我好怕上鏡，而家個人有自信咗就冇咁驚。
我哋嚟集思廣益一下，諗下我哋個present要做咩topic好。
佢學人做生意，結果搞到焦頭爛額。
我寧願神柱有day off，都好過硬食天地堂。
為咗了解貧窮地區小朋友嘅生活，我哋特地安排呢次探訪。
有人認為，今次火山爆發係由板塊移動所引起嘅。
叫佢星期一前做完，今日先至話佢唔記得做。真係冇嚟搭霎！
你以為佢真係愛你？佢當你係隻棋呀。
我由六歲開始就有寫日記嘅習慣。
你想整爛個廚房咩？做咩搞到乒鈴嘭唥咁？
個廁所臭崩崩嘅，你幾耐洗一次馬桶㗎？
兩個細路一早起身就兵鈴嘭唥追嚟追去。
同佢結婚嘅話我就要同阿爸阿媽斷絕關係，呢層我諗咗好耐。
夜媽媽行過義莊，你都咪話唔驚。
可能因為病，今日成日都口淡淡，乜都唔想食。
地震發生後，當局立即宣佈嗰區做災區。
孫中山因推翻滿清政府而受中國人景仰。
即係咁，其實我唔想食日本嘢囉。
佢啲文章內容亦步亦趨，一啲主見都冇。
佢自信過高，低估咗對手嘅能力。
佢想搞到我家破人亡，佢真係好毒。
今個世界盃我梗係撐意大利啦，我係忠實意粉嚟𠺢嘛！
玩完氹氹轉，我成個人暈陀陀，唔想行呀。
佢兩個口水戰啫，邊會真係開片？
由於使用不當，個微波爐好快就壞咗。
呢個鐘嘅設計好別緻，最啱放喺大廳。
如果有任何疑問，可以打電話俾我。
元旦凌晨，海上嘅船隻都響起汽笛慶祝。
一入日本餐廳啲侍應會叫21314。
阿清盡心盡力幫公司做嘢，於是公司升咗佢職。
套餐嘅副菜都相當吸引，同餐湯好夾。
「入實驗室㩒緊急制」係個好經典嘅廣東話急口令。
呢間診所廿四小時應診，幾方便㗎。
老闆份人好好，啲員工個個對佢都有讚冇彈。
每逢公開試，文武廟張拜枱都擺滿零食同生果之類嘅祭品。
成件事咁荒誕，人唔笑狗都吠啦。
你呢排唔係好夠瞓咁喎？個眼袋咁大嘅？
頭先搬嘢又熱又攰，飲完杯嘢成個人啹晒！
我地搭通宵巴士去機場，因為我地要搭夜機。
我同奶奶一齊住，一直都相安無事。
佢個人咁開朗，估唔到佢因失戀而自殺。
唐埠嘅人通常都識講台山話同廣東話㗎，唔使驚喎。
好多女仔都中意染啲頭髮做茶色，因為明亮得嚟好自然。
你講嘢咁叻，最適宜就係做律師㗎嘞。
佢而家做緊文員，都叫有份穩定嘅工。
邊個畀個衰人入嚟㗎？當屋企係冇掩雞籠呀吓？
收數公司日日派人嚟 淋紅油，嚇到佢連屋企都唔敢返。
雖然鍾醫師一路教識阿仁好多醫理同技巧，但係佢堅持唔要以師徒相稱。
雖然佢個人脾氣好差，但係佢對朋友好好都係一個事實。
聖誕節褦住新年，總共有十日假。
想去外國做嘢，語言方面係唔需要好top嘅。
連我有食物敏感都唔知，你都冇心裝載嘅。
政府為咗打擊盜版行為，決定立法保護版權。
佢都戇鳩嘅，邊會有人喺條女M到嗰陣激佢㗎？
你唔好睇佢身光頸靚，佢住屋邨㗎咋！
自從上次出醜之後，佢嘅威嚴蕩然無存。
佢有重病，時日無多，於是寫定遺囑。
小新喺同事面前讚美女朋友有幾温柔。
佢喺社交網站分享返工遇到嘅趣事。
佢超卓嘅球技吸引到好多人嚟睇波。
屋企入面鋭利嘅工具，例如刀同針，要小心唔好畀小朋友掂到。
面對住而家呢個局面，我真係好迷惘。
大眾對呢首實驗作歌曲嘅反應麻麻，認真慘情。
嗰條虐待狗仔片睇到我心都實埋。
陳老師嘅聲音好響亮，成個禮堂都聽到。
執法政策嘅原則之一係按序處理。
而家樓價高企，唔係一個好嘅入市時機。
去舞會，起碼都戴返條鑽石鍊撐吓場面啦！
奀咕咕，姐姐你唔好嬲啦，氹返氹返！
阿欣讚歎呢件藝術品做得好精緻。
好多人都分唔出百事同可口可樂有咩唔同。
佢俾咗一打蘋果我，但係好多都係爛嘅。
個賊趁大家都好忙亂嘅時候走咗佬。
點完餸之後，伙記問要幾多碗飯。老豆就答：「就要人頭飯啦！」
我住唔慣啲山卡啦地方啊，又遠又多蚊，都係住市區好啲。
幫我買兩份元寶，一份當天，一份地主，聽日開工用嚟拜神。
乜而家西瓜都正方形咁奇形怪狀㗎咩？
冰係一種好強嘅興奮劑，以前用嚟醫ADHD，但係依家已經有更加安全嘅藥喇。
政府今個財政年度水浸，計劃向各部門放水。
大城市裏面嘅大學生比比皆是，揾工做唔易㗎！
有議員認為老鼠藥無乜用，建議請專家嚟捉老鼠。
我最怕啲演講長篇大論，聽到我瞌眼瞓。
祝你晏晝個面試順風順水，加油！
我哋要買鉛筆、擦膠、間尺之類嘅文具。
而家都有女性學習舞麒麟呢項傳統。
醫生同護士要抽生死籤入隔離病房。
你冇錢又想學人做老闆？發夢啦。
你做得sales就要厚面皮㗎喇。
荷里活有間大酒店，三個肥婆學踢波。（歌詞）
哈哈！史達寧一掂波就踩波車，笑鬼死我。
見到隻狗咁辛苦，我哋都掙扎好唔好叫醫生啪針，俾佢走得舒服啲。
人哋啲嘢你都係唔好理咁多，陣間佢以為我哋有咩企圖呀。
我已經照佢嘅指示做晒啲嘢，但係佢又話我點解做得咁快，係咪想偷懶喎！佢真係無理取鬧啊！
古琴藝術（斲琴技藝）喺2017年列入香港非物質文化遺產代表作名錄。
噫，好衰㗎，你唔好係咁撩我啦！
佢救過你一命，你竟然要害佢，你真係一個忘恩負義嘅人。
佢一家人不嬲都唔開火爨，成日出街食飯。
平時唔得㗎，不過可以試下偷雞。
好多人為咗有瓦遮頭，連籠屋都去住㗎。
而家去蘭桂坊好難揾食㗎，好多女仔都淨係中意白種人。
傳統fax機用熱敏紙，唔駛換墨㗎。
韓國餐廳通常有啲餐前小菜無限任添，好好食㗎。
晨早搞鬼掂喇，等你嚟都蚊瞓啦。
政府啲官員一個二個都係咁昏庸嘅。
百分之63嘅工會會員投票贊成採取工業行動。
呢份工需要一個識講流利廣東話嘅外國人。
呢隻香水牌子聞落似消毒藥水，仲要係膠樽裝，真係cheap到十蚊店都唔賣囉。
件恤衫咁巢，好心就熨下先著啦。
以前嘅劊子手負責斬首之外，亦都會腰斬犯人。
呢條天橋懸空幾百米，喺上面行好恐怖。
媽媽，准唔准我哋而家睇電視啊？
香港人嘅婚禮多數都係中西合璧嘅。
個核突佬坐正我對面，真係篤眼篤鼻。
喺靈堂度見到佢嘅遺像，真係感慨萬千。
筆仙唔好隨便玩，好易惹禍上身。
我嗰日的確喺條街度見到佢同一個女人一齊㗎。
我尋日去咗驗孕，醫生話我已經有咗兩個月。
佢賭癮咁重你都借錢俾佢，你都真係夠晒義氣。
婆婆今日買咗幾個紙紮公仔聽日去拜山。
做乜烚熟狗頭噉嘅？陳生又講笑話？
呢件事嘅枝節我唔講嘞，總之最後我哋和好如初啦！
預測聽日氣温會下降至攝氏五度。
甲：「買咁多藥嘅？」乙：「睇門口啫。」
你睇阿松佢唸句經都唸到亂七八糟，就知佢修行唔夠啦。
佢放咗學就去自修室做功課同温書，夜晚就返屋企食飯。
二戰前，政府喺本港多個地方都興建咗防空洞。
民眾開展咗波瀾壯闊嘅反政府示威。
你等陣，我上去閣仔攞個枕頭畀你。
呢個人以前做議員嗰陣以權謀私，坐過幾年監。
沙士嗰陣，有藥房將口罩同消毒藥水吊高嚟賣。
呢度防衞森嚴，唔係人人都入得。
我唔奢望發達，生活安定就足夠喇。
電影情節迂迴曲折，未睇到結局都唔會知真正發生咩事。
呢個人好有骨氣，佢絕對唔會向不公義屈服！
經期前後間唔中流啡冇乜嘢，但係如果持續兩三個月，就去睇醫生檢查穩陣啲喇。
食嗰兩啖嘢就幾百蚊，認真肉赤。
你成日話想幫佢，講白咗都係想攞佢著數啫。
喺呢間公司打拼咗兩年，佢終於決定自立門户。
呢個活動係俾五歲以下嘅小朋友㗎，你嘅小朋友似乎超齡喎。
你安心上路啦，我會好好照顧呀媽。
呢齣廣播劇往往切中時弊，幾十年來廣受聽眾歡迎。
呢頭近街市，又多鋪頭，想買乜都有，不假外求。
呢個單位個則都幾差，三尖八角噉嘅。
啲小朋友好鍾意食珍寶珠，一吮就可以吮成個鐘。
今時今日噉嘅服務態度係唔夠嘅。
我哋做事要有恆心，就算遇到失敗都唔應該氣餒。
司機，請問呢架車經唔經中環㗎？
生保牀，瞓唔慣，典咗好耐都瞓唔着。
我個仔下個禮拜三就滿月喇，到時候記得嚟飲滿月酒啊。
如果有人夠膽中傷我，我一定會以牙還牙。
經濟低迷，新發展區嘅計劃寸步難行。
個女仔對你嗒晒糖，仲唔快啲上？
佢心地唔係幾好，你要小心啲佢呀。
我話過佢好多次㗎嘞，但係佢都係咁。
阿松佢唔識煮飯又冇嗮杯麪，今晚實係食西北風啦。
我限制自己一日淨係可以飲一杯咖啡。
隔籬枱嗌緊交，無端端一杯水撥落我塊面度，殃及無辜。
呢件褸用羽絨做內膽，又暖又輕身。
佢成日姣佢老細，咪升職升得快囉！
小美蕙質蘭心，深得佢夫家寵愛。
呢封信字裏行間都反映佢而家生活得好開心。
個賊光天化日之下咁明目張膽搶人手袋。
業界代表認為資助只係杯水車薪。
慳啲啦你！你以為喺佢面前扮專家，佢就一定請你呀？
公共設施失修會有好嚴重嘅後果。
跟住想問你一個比較私人嘅問題。
根據統計，藍色原來係最多女仔鍾意嘅顏色。
由於天雨關係，大會決定取消今次嘅户外活動。
佢發緊41度高燒，使唔使call白車？
佢成日疑神疑鬼，驚死有人落毒害佢。
呢間舖頭啲貨明碼實價，你唔使講價喇。
佢成日屙尿屙出界，搞到成個廁所成陣臭尿𡃴。
香港啲蛇齋餅糭點解會work？
咪扮忙啦，你返到公司咪又係成日響度扮工。
企人邊，右邊一個「言」字，就係「信」嘞。
呢個背囊側邊有網袋，可以放水樽。
今次比賽究竟花落誰家，邊個都唔清楚。
中港兩地嘅經貿合作將會更加頻密。
辦公室裏面啲朱古力餅剩番一塊，我哋諗住猜包剪揼決定邊個食，不過喺猜之前就俾人食咗。
做咩要咁睇唔開要簽呢間唱片公司五年約？通常簽親呢間唱片公司都會半紅不黑㗎喎。
佢老公有正經嘢唔做，成日吊吊揈咁款，發夢賭馬賺大錢。
你咁細個就識咁多嘢，真喺人精一個！
共產黨黨旗內嘅鐮刀代表農民階級。
照目前嘅情況睇嚟，我哋唯有取消行程。
當政府話要加税，香港嘅打工仔都怨聲載道。
呢啲所謂名畫全部都係贗品，根本一個崩都唔值。
呢度啲蛋撻絕對係世一，冇可能唔係世一！
阿媽整三文治嘅時候，竟然拎啲火腿去煮。
我呢幾日為咗幫個女揾學校而東奔西跑。
大難臨頭，佢都仲冇厘正經，真係唔識死。
受到火山爆發影響，部份國際航班改為喺另一個機場降落。
我阿叔話做人行正路比賺好多錢更加重要。
雖然佢係喺我身邊，但係我感覺就同佢相距好遠好遠咁。
佢眼角好高架！所以成幾廿歲都未拍過拖。
你咁想拍拖，快啲去求月老牽紅線啦！
佢做事好有跟兜，上司好睇重佢。
你做私家偵探一日要幾多錢酬金啊？
你呢個對手真係令我熱血沸騰呀！
佢離咗婚之後就自暴自棄，成日食煙飲酒。
呢個明星恃住自己有錢又靚仔，食咗好多條女。
佢以前係職業拳師，而家係打拳教練。
上次佢介紹嗰隻咳藥水好work喎。
呢幅畫似曾相識噉喎，你喺邊度買㗎？
落貨嘅時候小心啲，唔好打爛易碎品。
十五號牀穿咗水，有見紅，未有宮縮。
呢個法國要塞話就話堅不可摧，但係唔使兩個禮拜就俾人攻陷。
嗰盒霉髧墮飯盒令我諗返起我以前學生哥嘅生活。
呢餅現場錄音嘅錄音帶有好多雜聲。
香港海關檢獲過百萬支懷疑私煙。
我今個學期嘅時間表砌到佮佮冚，肯定日日都好忙。
關於生命嘅起源，有好多唔同嘅學説。
原價五嚿水，見係你就四嚿半啦。
呢間屋住咗一個九十歲嘅老太婆。
新開張嘅舖頭成日用減價方法吸引顧客。
佢考試嗰日病咗，所以要參加補考。
正常情況下，貴氣體係冇相關化合物。
呢幾年我掛住返工，疏忽咗我嘅家庭。
海防博物館同埋電影資料館都係喺筲箕灣。
新一年嘅花市啱啱開始咗，又係時候去趁下墟買下花咁喇。
醫生叫我戒酒，我唔信邪，日日照飲。
呢條村連埋細路哥總共有百五人。
人撻朵你撻朵，依家無人識你喎，你邊位呀？
個蛋糕太大個喇，計我話切開佢留返一半之後食啦。
醫院啱啱call我，我要走先。
珍惜同你愛嘅人度過嘅每一個時刻。
阿揚用咁低劣嘅手段保住自己個職位，唔值得尊重。
佢係個紅鬚軍師，成日幫人出啲屎橋。
佢願意折壽十年，換佢細佬大步檻過。
俾計劃書老細之前，要修正返啲細節先。
夜晚我訓唔著，就會望住個天花板諗嘢。
咁樣喺網上圍爐冇意思㗎喎，聽嚟聽去都只係自己人嘅諗法。
佢自謙話自己唱功麻麻，但係我哋個個聽佢唱歌都聽出耳油。
今日落雨的話，我哋就冇得踢波。
Touch wood！冇事冇事！
今日我生日，同朋友打邊爐慶生。
你份計劃書第二點唔係好make sense喎。
呢個問題我諗咗好耐，到而家都未有答案。
啲細路真係冇時定，一眨眼就唔知去咗邊嘞。
Plan嘢miss咗公眾假期，可能會蝕底甚至出事！
黃Sir同校長好熟，靠裙帶關係先升到做主任。
佢哋啱啱拍拖嗰幾個月成日形影不離。
我冇乜時間，你最好快啲講重點。
我無意中聽到佢同一個女人傾電話。
你咪牙斬斬，應承得人就要做得到。
BB，我已經等咗好耐喇，今晚執一劑得唔得？
呢間餐廳嘅佈置令人好似去咗外太空噉。
我哋要夾啱銀行嘅辦公時間去開户口。
因為生長環境好，啲花生得好靚。
你幫佢 打飛機打得咁大力，梗係死機啦。
呢個單位樓齡新、配套好，筍盤嚟㗎。
你呢啲算得係乜吖，阿明佢就真點悶到嘔喇，嘔到入埋廠添呀。
哎呀死啦冇帶條辮出街，一陣熱死都冇得紮起喇。
教育工作嘅任務係培育社會嘅下一代。
水務署會安排水車到受影響嘅地區提供食水畀居民。
我成日都聽唔到鬧鐘，搞到起唔到身。
民主改革後，社會一片欣欣向榮。
BB賴濕咗張牀褥呀，拎條毛巾俾我吖？
求先架小巴真係攞膽，突然轉出嚟差啲撞死我。
佢係經理，加上佢又係老闆個仔，梗係要聽佢話喇。
你哋唔好隨便講嘢啊，小心有人打小報告畀老闆啊！
我哋一定要行使公民權利，踴躍投票。
呢件事太唔尋常，你要保持戒心。
都冇人真係想嚟，個個借頭借路咪走晒囉。
市長佢喺任內搞到我哋嘅城市亂七八糟。
喺今次嘅打拳大賽入面，阿明氣勢如虹。頭先嗰局佢仲一拳就打到阿松飛咗落雷台。
佢係個開心果嚟，冇咗佢我哋就會好悶。
嗰頭個個話要爭取民主，呢頭就推舉個支持獨裁嘅人。
好搞唔搞搞細路，冇天裝冇地載啊！
佢野蠻起上嚟，真係不可理喻㗎。
提倡遷都嘅人認為遷都有助舒緩人口增長嘅壓力以及促進開發。
呢間舖頭呃我錢，等我唱衰佢先得！
我尋日見到我前女友，尷尬到唔知講乜嘢好。
做咩唔聽指示行動啊？講！你係咪鬼？
阿囡宜家甩緊牙，講嘢會漏風好好笑。
你去到嗰頭就會見到我講嗰間髮型屋。
個小巴司機衝紅燈，跟住俾架警車截停咗。
身為生於斯、長於斯嘅香港人，我好愛呢個城市。
呢個明星公開指責的士司機找少7毫子，真係好鬼cheap囉！
呢個歲數嘅青少年係會反叛啲㗎喇。
佢聽到火場入邊有喊聲，即刻義不容辭噉衝咗入去。
我側邊坐咗個凶神惡煞嘅鬍鬚佬。
總統病危，而家喺深切治療部留醫。
今期六合彩頭獎兩注中，每注派彩八千四百幾萬。
佢用辛辛苦苦儲落嚟嘅七萬蚊，再加埋佢老豆俾佢嘅六百四十五萬，終於買咗佢人生嘅第一嚿磚頭喇！
一般嚟講，理賠過程大概需要四至八個星期先會完成。
頭先冇食晏，今晚食多啲飯飽肚先得。
呢個盲點好多司機都睇唔到，行到嗰度小心啲。
哎呀！落大雨添。今次論盡喇，屋企唔記得閂窗添。
𡃁仔，你唔好懶醒住先，我食鹽多過你食米。
有幾多人會駐足欣賞社區入面嘅聖堂呢？
你坐喺個冷氣風口位，梗係凍啦！
個細路女冇雪糕食，所以面燶燶。
爸爸好鍾意去公園，喺啲長櫈度瞓覺。
想啲肉解凍得快啲就啤水沖沖佢。
佢份人行事專橫，成日俾人詬病。
青靚白淨嘅男演員陶大宇深受師奶歡迎，係「師奶殺手」。
嘩，套電影又食老本開新一集呀？睇到悶啦都。
嚟！慶祝我地畢業！呢杯飲勝嘅！
阿松啲衫褲望落好似幾個月冇洗過噉。
現實中有山，唔等於人心中有山。
啲人去荷蘭旅行，通常都會買對木屐做紀念品。
等陣要去飲，我返屋企裝一裝身先。
啲嘉賓到得七七八八喇，司儀埋位唔該。
馬禮遜係第一位來華嘅新教傳教士。
老細嚟緊喇，拿拿聲搞掂啲嘢佢啦。
自從阿婆入咗醫院，佢一直憂心忡忡。
人貴自知，了解自己嘅極限係避免滅亡嘅第一步。
工人凌空清潔大廈，一定要佩戴安全帶。
就算佢得罪過你，你都唔使打得咁狼架！
我有個廣東嘅朋友好鐘意睇白字戲。
你鬼馬喇你，收收埋埋噉搞緊啲咩陰謀先？
呢幾分鐘，承載住幾百萬人嘅聲音。
頭先企喺度舂眼瞓，爭啲仆落地。
你老闆吖，又話請飲茶，但係借尿遁。
專家話只要做多啲訓練，佢好大機會成為資優兒童。
嗰啲議員只會管啲無關痛癢嘅事。
唔好立亂開電話message啲link.
70年代，太空喼曾經風靡中小學生同上班族。
粵語七個主要元音分別係aa、e、i、o、u、oe、yu。
佢份人就係咁眼高手低，成日搶住做領導，但又無能力帶領班人做出好成績。
日日由觀塘去屯門塞三個鐘我已經塞到懷疑人生。
佢咁厚粉，就算係爛面都睇唔出啦。
每次叫佢幫手做家務，佢都話唔得閒。
呢個媒人婆大大話話都撮合過超過百對男女。
每年新年花車巡遊，啲人都要冒住好凍嘅天氣載歌載舞。
你想個孤寒老細加人工？你真係大想頭喇。
孔子教我哋做人唔應該以怨報德。
五馬分屍係古代中國執行死刑嘅一種方法。
我啱啱先温完書，不如你考吓我重記唔記得吖？
我係鍾意着涼鞋着襪呀，你吹乒乓呀？
辦公室個個都熱衷於拉幫結派，我點先可以獨善其身呢？
佢每日都花好多心機去打理佢啲花㗎。
佢唔係好聰明，不過佢就用勤力嚟搭夠。
幫我買個啤啤，我聽日啦啦隊要用。
明明練咗好耐，偏偏最後表現大打折扣。
由九龍塘搭地鐵去灣仔要轉兩程車。
佢噉嘅態度，即係表示無意合作。
呢個國家啱啱搞完革命，國內仲有好多敵對勢力未肅清。
簡直天開眼啊，最後個差佬捉咗個犯喇。
佢生活儉樸，一日可能用唔到五十蚊。
一聽到舊男友結識到新歡，你睇佢個樣酸到呢。
佢之前一路都話好想見下啲老朋友，今日竟然唔出現喎！
「乜乜M」嗰啲巴士，一定經地鐵站㗎。
我哋成班同學由老師帶隊去北京參加研討會。
選舉咁多花邊，你點知人哋係咪只係做場戲俾你睇啫。
我未見過人民幣匯率跌得咁緊要。
喺現場附近發現咗有血跡嘅衣物。
阿晴睇劇睇到津津有味咁，套劇一定好好睇。
香港有啲街名係用前港督嘅名命名嘅。
一月就考mock喇，你仲喺度掛住玩唔温書？
呢位醫生被指控同病人發生性關係。
你頸痛就揾個中醫幫你針灸下啦。
我部機開機嗰陣喺Windows畫面load好耐，係咪俾人hack咗？
阿爺老而彌堅，行起路嚟健步如飛。
個殺人犯賄賂咗個法官，所以佢有恃無恐，唔怕會判死刑。
西人國家好多都可以合法咁隊草。
好啦，碟咕嚕肉都炒到咁上下喇，係時候打返個芡，收返杰個汁喇。
食物嘅包裝都係次要，最重要係好唔好食。
佢瞓緊嗰陣會發開口夢同郁手郁腳。
阿爺百幾歲先香，仲壽終正寢，都算有福囉。
香港家用電源嘅電壓係二百二十volt。
張告示隻角墮咗落嚟，快啲揾膠紙黐返佢。
你太謙喇！我哋個個都好佩服你㗎。
私生子呢個身分令佢覺得好尷尬。
我叫咗雞扒飯喎......無雞扒得豬扒呀？唉好啦照殺啦。
好多女fans都會當男明星係夢中情人。
人哋都話唔鍾意你咯，你重咁厚面皮死追㗎？
今晚有無興趣一齊睇吓小電影呢？嘻嘻。
我只係一個small potato，但我會盡量做我做到嘅嘢。
咁啱線原來兩間公司係同一個老闆㗎喎。
與其喺度埋怨人哋，不如多啲反省下自己。
日本同美國自從廿世紀中就做咗盟國。
政府宣佈一連串便利措施，方便合資格市民申請。
上個月衞生福利及食物局巡查咗好多茶餐廳，發現其中兩成唔合乎衞生標準。
今次會議雙方嘅老闆都唔出席，意味住佢哋嘅合作出咗問題。
唔好意思，呢個係底價，冇得再減啦。
你個畜牲！竟然攞晒阿媽啲錢去賭？
人哋問佢問題，佢就一嚿木咁坐咗喺度。
你循住呢個方向，下個禮拜交份計劃書嚟睇吓。
一睇到老細個message，成個人當堂醒晒。
政府採取咗一系列措施以減低失業率。
發生過核事故嘅日本福島第一核電站4號機組，工作人員日前已經將燃料池內嘅燃料全部拎走。
佢喺公司俾人舞嚟舞去，真係慘！
因為我哋大家都有細路，所以過咗一陣，我哋就順理成章講佢哋。
嗰個大老千居無定所，狡兔三窟，分分鐘已經匿埋喺另一個私竇度，逃過追捕。
條褲長癩癩噉，你著起嚟唔係幾好睇喎。
你嘅演奏都幾好聽嘅，只不過仲有啲進步嘅空間嘅。
蔗渣板整嘅雖然輕啲，但都係實木襟用啲。
要喺一個地方做醫生，首先要對嗰笪地方嘅風土病有基本嘅認識，例如香港人好常見嘅蠶豆症，喺英國畢業嘅醫生，就未必識嘞。
今晚仲有好多功課要批改，有排都唔使瞓。
市面上嘅手機有兩個主要嘅牌子：A同B。前者價錢比較平，後者比較耐用。
佢捉住咗我嘅 痛腳，勒索我100萬。
我認為我哋最好都係等整體局勢更為明朗之後再作決定。
行開啲啦，你老母喺度阻頭阻勢！
你咪暫亂歌柄，畀人哋講埋先啦。
iBond呢嚿肥豬肉梗係個個都想分啦。
咩話？雲吞嘅餡係包心菜豬肉？點食呀？
屌你個死乞兒呀，媾女睇戲請食飯就咁撚疏爽，依家叫你出嚟同兄弟飲下酒吹下水就話冇錢？
呢間補習社掠水好勁，連冷氣都要收錢。
你明知自己唔靚女就唔好吊高嚟賣啦，因住嫁唔出呀。
每年中學都有壁報設計比賽，鼓勵同學一齊合作佈置課室。
佢贏咗一局之後就走咗，想覆灼都冇機會呀！
我有大把coupon就過期，隨便攞啲去用啦。
舊校舍暑假就拆喇，放假之前陪我過去影下相啦。
隊長聽日出唔到賽，場波靠你孭飛喇。
每逢過中秋，我都會食月餅應節。
佢書又唔讀、工又唔返，日日喺屋企做蛀米大蟲。
話咁快又一個學年，又到咗揾暑期工嘅時間。
佢讀書好勤力，不過不得其法，始終都進唔到步。
為咗段關係，我冇辦法唔去再講一啲大話嚟圓謊。
老總今朝面色唔係幾好，你哋做嘢小心啲啊！
呢間屋係阿爺留落嚟嘅祖業，唔賣得㗎！
佢自以為佢講大話講得天衣無縫，毫無破綻。
以平常心看待比賽，先至唔會患得患失，影響成績。
架車成六十萬銀㗎，好心你就小心啲揸啦。
青色嘅蘋果好酸，用嚟做甜品就最啱。
呢場雨好大，所以天文台發出咗黃色暴雨警告。
我哋係賓主嘅關係，行為檢點啲好。
你行路唔好成日眈天望地，小心撞到嘢。
你明知人哋結咗婚重鍾意人，何苦呢？
全世界埋位！由打劫嗰幕再拍過！
今年冇幾個颱風可以入到南中國海影響香港。
喺日本買呢對波鞋，平香港炒價一半有多。
隻玻璃窗咁污糟，快啲用嗰塊布捽乾淨佢。
由香港去日本嘅航程需要四個鐘頭。
反正可以做嘅嘢都做咗，就算個結果唔好都睇開啲啦！
我遲咗少少嗟，佢就喺度阿支阿左。
呢本課本對於你哋嚟講會有啲深。
佢下半場嘅兩個關鍵入球逆轉咗呢場比賽嘅結果。
佢失業同時又失戀，真係雙重打擊嘞。
細佬同同學捉緊鬥獸棋喎，你捉唔捉啊？
呢個任務好重要，唔理點都一定要完成。
幾好心機教你都係噉，爛泥扶唔上壁啊你！
呢幾首其實拍得住佢啲熱門歌，簡直就係滄海遺珠。
成班小朋友一齊唱遊，畫面真係好sweet。
「陣間約咗朋友出街，開住電腦掛機先。」
我去過好多地方旅行，始終都係覺得呢度最靚。
俾警察問到我口窒窒，都唔知點答好。
你平時成日都唔温書，我好驚奇你入到大學。
而家好興自由定價，想俾幾多就幾多。
你唔好咩都收埋喺心啦，有咩事可以同我哋講。
你想學砌模型可以去呢個模型會，可以識到好多同好。
乜你今日着到鬼五馬六嘅？潮流嚟㗎？
年年呢個頒獎禮都係十足太公分豬肉，肯出席就有獎。
佢喺一間夜校做先生嚟幫補家計。
佢一直覺得住喺香港島嘅人高級啲。
而家好多茶樓已經唔再賣糯米雞，只係賣珍珠雞。
疫症爆發之後，各國政府派出專機撤僑。
一個女仔最好唔好行冷巷嘞，好危險㗎。
我着一陣高踭鞋，對腳就會開始痛。
我整咗好多曲奇餅啊，隨便食吖！
我有啲畏高，所以離遠望兩眼個火山口就走咗。
我哋不如兵分兩路：你哋去買禮物，我哋就去攞生日蛋糕。
現時最迫切要解決嘅係人口老化問題。
佢昏迷咗二十年都可以醒返，真係不可思議。
佢去一去聽電話，返到嚟啲麪就炒燶咗喇。
呢對孖仔真係一模一樣樣，好難分。
阿松去咗個山洞度暫住玩野外求生，兩日之後就畀人車咗去醫院。
唉，收工之後仲要返兼職，冇計啦，仔細老婆嫩。
我聽晚要去聽talk，要遲啲返。
佢都唔值得你理，點解你仲當佢有寶噉唧？
你啹氣嗰陣揞住個口啦，如果唔係好冇禮貌㗎。
佢幾個老婆因為爭家產搞到對簿公堂。
尹老師教咗四十年書，桃李滿門，備受尊敬。
呢個老闆好姑寒，對工人又好苛刻。
我阿媽係公務員，退咗休之後會有長俸。
唔好再東拉西扯啦，快啲入正題啦！
租樓有好多細眉細眼嘅嘢要注意。
佢見到自己部電影好收得，決定乘勝追擊進軍樂壇。
你成日話請我食晏，次次都得個講字。
所有出席康城影展嘅男士都一定要着踢死兔入場。
老師突然響班房放聲大喊，成班同學你眼望我眼，唔知點反應好。
今日天氣咁悶熱，可能有颱風嚟喎。
我啲嘢做到半langkang，但係又好肚餓喎。
你又唔識整，喺度掗手掗腳，搞亂檔。
媽咪，你幫我説吓爸爸買架車俾我喇。
銀礦灣以前真係開採白銀嘅地方。
一直到BB出世之前，你都需要卧牀休息。
一個好嘅廚師可以將下欄煮成美食。
警方鎮壓示威者，拘捕二十幾人。
律師喺證書上面蓋上咗佢嘅圖章。
今日天氣好熱，球場上好多人赤住膊打波。
上體育堂嗰陣，老師都會叫學生盤膝坐低。
睇佢個款硬橋硬馬，你打佢唔過㗎喇。
你幾忙都好，最少都打個電話返嚟吖。
今朝阿松一見到我嗰陣急急腳走咗人。跟住我先醒返起佢借咗我兩皮嘢未還。
睇佢好眉好貌，估唔到佢都會學人包二奶。
飲珍珠奶茶要用支粗啲嘅飲筒，先可以吸埋啲珍珠。
等你事成之後，我自然重重有賞。
接二連三嘅醜聞蠶食緊市民對政府嘅信心。
雖則你講嘢好似好合理，但係我都係唔信你。
縮窄貧富懸殊係社會嘅當務之急。
請着個唔醒扒嘅，都咪話唔嘔血嘍。
個波喺正龍門前面你都可以炒飛機嘅！你識唔識踢㗎？
你睇我條車呔幾粗！係時候要減吓肥嚹。
經理叫我拎杯水俾嗰邊嗰位女士。
今次事件純屬意外，你唔需要自責。
要點樣建立嬰兒與幼童嘅一般血液樣本參考分佈？
你拍寫真，可唔可以送本俾我先睹為快啊？
佢做嘢咁拖泥帶水，點放心交盤生意俾佢？
個理由咁勉強，我好難俾你放假喎。
見到人着衫核突，你唔會大大聲笑𠺢嘛。
夏天要飲多啲水，補充返身體流失嘅水分。
唔好食呀，呢嚿朱古力跌咗落地！
有個高官喺外遊時發生交通意外，對撼嘅私家車竟然係藝人嘅座駕。
家父去咗美國公幹，應該飲唔到你餐生日酒喇。
我料理咗阿爺嘅身後事就返美國嚹。
佢原本打算炒手機，結果變蟹，唯有半價賤賣。
《哈姆雷特》咪有一句好有名嘅台詞嘅？「可否、應否、然否，正正要深思。」咁樣譯你覺得點啊？
琴日同屋企人打麻雀，我輸到輸剩條底褲。
你呢張相失焦喎，背景咁清但個人濛晒嘅。
尋晚又有人打133過嚟叫我起身屙夜尿，都唔知邊個咁無聊！
等你做完功課之後，我哋出去玩下。
現時病毒測試嘅數目太少，唔能夠識別社區上好多病徵輕微嘅患者。
你份人好似豬咁蠢，梗係成日俾人呃啦。
佢哋兵力唔夠，我哋可以集中優勢兵力打低佢哋先。
佢結婚之後住喺父母隔籬，以便互相照應。
佢呃過你幾次你都仲信佢，你真係霎戇。
呢度物價低，去旅行嘅話啲錢好見使。
我覺得我自己入錯系，呢個系唔係咁啱我。
等大家心平氣和，先至再討論呢個問題啦。
好多男人都渴望有自己嘅紅顏知己。
阿女，今年我哋幾時去拜阿公呀？
佢哋經過好多風浪先可以喺埋一齊，所以好珍惜對方。
1920年開始，香港政府立法唔畀人口買賣，於是打工嘅馬姐取代咗妹仔。
喺藤原效應之下，個風西埋咗一邊。
如果有病徵，就要儘早睇醫生喇。
呢座建築物見證住一段又一段嘅歷史，係歷史嘅印證。
小明偷食零食唔記得抌咗啲包裝紙，就算抹咗嘴，都算係偷食唔抹嘴。
佢咩唔中意iPad呀，佢今年生日收到都唔知幾開心。
災區缺水缺糧，啲災民唯有靠樹皮充飢。
我去殺晒啲恐怖分子，咁我算唔算恐怖分子？
我約咗班朋友嚟玩，要買多幾張凳先夠坐。
嚟咗澳洲咁多年，都冇識過阿布做朋友。
你對佢啲態度，有啲over囉。
呢套戲嘅戲肉就到喇，坐定定啦！
攤開啲菜啦，唔係就會罨爛架啦。
你仲咁信佢？畀人撚緊都唔知啊，傻仔！
啤牌有葵扇、紅心、梅花同階磚四種牌。
話劇演出前兩個禮拜，竟然有條友臨時甩底，我唯有臨時拉伕，揾咗另一個人嚟幫手。
爛尾樓浪費咗城市好多土地資源。
佢自己都粗口爛舌，好難叫佢啲細路唔講。
佢有一個致命嘅缺陷，就係冇耐性。
香港政府提供咗大量廉租屋俾低收入嘅市民居住。
我正諗住讓個位畀佢，但係佢已經一嘢坐咗落我張牀度。
冇見一排，身形依然fit到漏油喎，點練㗎你？
佢最近紮咗職，仲有公司車接送𠻹。
之前匯豐話考慮緊遷冊，嚇到我成身冷汗。
當年我哋成班手足同撈同煲揾食，捱得辛苦但係又好開心。
咁遠水路嚟到呢度，先知道間嘢冇開門。
你抽到嗰份禮物正啲，不如我同你調吖。
佢自爆咁多次都死唔去，又幾好嘢喎。
個招牌擺呢度當眼啲，人客都多啲。
今次郵輪撞冰山嘅海難之中死傷人數超過三百。
買咗新書要返屋企包書，如果唔係好快爛。
細路仔玩啤牌最鍾意玩潛烏龜，又易玩又緊張刺激。
多得當年老師啓發我，我今日先可以攞呢個獎。
你隻為食鬼，一講到食就最開心。
你居然畀咗五舊水買橙，係咪俾鬼迷啊？
響戲院食爆谷梗係得啦，但唔好食到㗱㗱聲先得㗎。
條粉腸 冇料扮四條，質多兩質就露晒底啦。
個售票網又死機喇，叫我點買飛啫？
肉殼需要沖洗過先可以運送出售。
佢個人好衝動，成日做嘢都唔諗後果嘅。
佢因為請咗半年病假，所以要重讀一年。
我阿嫲嘅遺願就係要捐錢起間孤兒院。
狗仔隊有時為咗影到相會無所不用其極。
政府而家噉樣干涉我嘅言論自由，同文字獄有咩分別？
佢明知人哋驚曱甴，仲呃人哋睇圖，真係好仆街。
李白而家傳世嘅詩歌得返九百幾首。
咁熱，咪喺室外曝曬，以免中暑。
佢知道自己冇談判籌碼之後，口氣開始軟化。
佢份人冇乜吉士，有咩風吹草動，就淨係識得走。
前面交俾你哋，等我殿後得㗎喇。
可能尋日太夜瞓，而家先十點就見攰。
藥房側跟係金舖，金舖旁邊又係金舖，金舖隔籬嗰間仍然係金舖。
軍備競賽係一戰爆發嘅成因之一。
你學咗三年圍棋，就想挑我機？你夠班未呀傻仔？
「幾時食飯啊？」「未有耐啦。」
警察通緝一個講普通話嘅中年男人，佢涉嫌運毒。
一個蠢，一個鈍，噉樣邊叫有得揀選？
講到住喇喎，首選我哋嗰區啦梗係。
想有安穩嘅退休生活，就要未雨綢繆。
公司廠房難以繼續維持正常運作。
呢件酒心朱古力唔漏口，甜絲絲，真係好好食呀！
呢套配套教材針對英語聽講讀寫四方面。
麼地喺成立香港大學嘅過程中出錢出力，可謂功德無量。
喺古希臘嘅傳説入面，斯巴達王后號稱第一美人。
樓價咁癲，等到2046都仲未上得車啦！
漁農自然護理署每年都會捕捉到大約二百隻野豬。
鈉同氯化合黐埋一齊就會變做氯化鈉－即係食嘢用嘅食鹽。
佢好鍾意集郵，成個面書都係女仔相。
唔好諗咁多，疊埋心水考好個試先。
頭先部電影真係好恐怖，嚇到我標冷汗。
老闆見到佢員工闖咗禍，即場炒咗佢。
正所謂寶物沉歸底，我就唔怕冇人要嘅。
佢仿照畢加索嘅風格畫咗呢幅抽象畫。
隻app虧虧地，有時上唔到網。
既然冇人肯做，噉我就毛遂自薦啦。
佢做藥煲做咗十年有多，藥性、副作用知得一清二楚，已經久病成醫。
佢哋而家落後十幾分，十成十輸梗啦。
政府部門各自為政，缺乏溝通，浪費咗好多資源。
星期五約咗你食飯嘛，我梗記得，mark低晒啦，枱都book埋喇。
快啲報part-time master啦，就嚟dead喇。
水貨係就係平啲，但冇保養，壞咗都唔知拎去邊度整。
大家各有各忙，好難抽時間見面。
現場情況混亂，警察難以控制秩序。
佢始終都係你朋友，你唔可以噉對佢㗎。
個死差佬正一狗公嚟，我唔受佢溝就去溝我個姊妹。
一有咩風吹草動，你哋就自己執生喇！
我今日無乜奶水，畀唔到奶BB食。
如果你搬屋嘅話，你要通知税務局。
佢周圍流浪，四海為家，下次唔知幾時先返香港。
由後生忙到退休，臨老入花叢其實都唔怪得。
阿峯擅長用毛筆寫書法同畫中國畫。
個論壇兩晚都死ser，上唔到。
呢個婆婆為咗尋親，當咗佢媽媽臨死前留畀佢對手鈪，先有錢喺報紙落廣告。
佢竟然攞自殺嚟玩，今次真係過晒火位啊！
佢第一個女朋友比佢老婆靚得多。
得返半個鐘就開考喇，飛的返學校啦！
做嘢嘅時候又唔幫手，而家先至嚟邀功。
疫症底下生意慘淡，業主仲要加租，仲唔係趁火打劫？
我行開幾分鐘，有咩事打我手提。
今次感冒，我係咁飲水，竟然不藥而癒，真係托賴。
政府收入遞減，所以提出開徵消售税。
做人一定要帶眼識人，如果唔係好易俾人呃。
呢排佢好努力脱毒，成個人唔同晒。
隻杯幾錢都冇所謂，最緊要你鍾意。
佢認真起上嚟讀書，成績可以好好。
有好多美國人仍然仇視有色人種。
而家啲人好少對隔籬鄰舍噓寒問暖。
佢日日著戰鬥格出街，背心短裙，溝到唔少仔。
繁忙時間，絡繹不絕嘅車輛喺公路上行走。
電熱水煲比較安全，水滾會自動熄機。
公主道炒咗車，而家過海好塞車。
自從有咗繪圖板之後，就唔使用mouse畫畫喇。
呢啲芝麻綠豆嘅嘢你自己搞掂得喇！
唔使用劍嘅，用黑旋風（牌子）就得啦。
係你累到我破產，如果呢關我過唔到，我一定揾你墊屍底！
市面上有好多假貨，睇清楚有我哋隻雷射貼紙先好買呀！
唔進修都做下運動啦，日日死蛇爛鱔咁，我做老細都唔想請你。
唔好咁大使啦！你下個月開始減人工喇。
你以為老闆真係賞識你呀？你只不過係佢一隻棋子咋。
有位市民喺諮詢會上批評長者生活津貼唔鹹唔淡。
你等我啦，我一定會守信返嚟娶妳㗎。
出到去外國，始終掛住屋企嘅家常便飯。
範圍內嘅市民都要接受強制檢測同留喺區內。
有人將華盛頓斬櫻桃樹嘅故事改咗做一個笑話。
我就寧願唔睇場演唱會都唔買黃牛飛嘞，成三倍價錢喎！
今次客隊送大禮，射咗球烏龍球。
呢啲係分外事嚟喎，唔做得唔得㗎？
如果差人查案，要考慮埋政治因素嘅話，咁香港就收檔喇。
嗰個人虐殺咗幾隻貓，簡直變態！
佢中三陸運會攞咗個金牌就得戚到而家。
呢隻唱片嘅銷量已經超過十萬張。
我中學冇讀生物，淨係讀過化學同物理。
你突然帶咁多朋友返嚟食飯，搞到我手忙腳亂。
個波都帶到去禁區啦，佢做乜仲唔射啊？
依家仲撚使去叫雞嘅？條條女至少要玩三味都梗㗎啦。
我識咗佢十幾年喇，我地係生意上嘅好搭檔嚟。
我哋好快就回防，盡量唔畀對方機會進攻。
呢幾日能見度好低，我喺屋企望出去全部都係霧。
佢早我一日入嚟之嘛，噉都叫senior過我？
你究竟打緊啲乜嘢鬼主意？你係咪想殺晒我哋？
嗱，跟我買9999，保證你發過豬頭！
佢哋向會員募捐咗一啲錢做經費。
你食止痛藥只係治標，你應該治本，揾出經常頭痛嘅原因。
我呢關打極都過唔到，棘住咗喺度啊！
我哋應該盡力將我哋連日以嚟嘅研究成果發揚光大。
上次股災輸咗我成百萬，真係一殼眼淚。
畢業之後嗰年都仲有見，後嚟佢去咗美國就冇再聯絡喇。
部電腦有啲唔對路，係咪中咗病毒呀？
今年嘅籌款活動係佢一手一腳策劃嘅。
校長今日親臨新飯堂去試食叉燒飯。
人同此心，每個人見到有需要幫助嘅人都會伸出援手。
為咗加強統一嘅形象，下個月開始所有員工都要著制服返工。
警方今次嘅行動代號係「寒戰」。
根據以往嘅軌跡，我預測公司今年會有虧損。
你咁stupid㗎，講極都唔明嘅。
我未見過一個妹妹仔好似你咁認真。
佢之前係地盤狗嚟嘅，好細個嘅時候畀人襲擊，個頭受重傷，頭破血流咁。
你睇吓我哋隊足球隊，一盤散沙咁，再咁落去，一定冇機會升返上D1。
佢哋兩個實力太懸殊，場比賽根本唔好睇。
沙士嗰陣，啲商場水靜鵝飛，生意慘淡。
今次西域遠征非常成功，已經收復咗七成失地。
傳説光緒皇帝係俾慈禧太后毒死㗎！
示威人士由維園出發遊行到政府總部。
佢對每一個生產工序都好一絲不苟。
兩位，即係噉，你哋耍花槍，細聲啲呀。
老人院啲公公婆婆成日唱歌、跳舞同打麻雀去消磨時間。
離完場得返十五分鐘，領隊係時候撳掣。
每次入𨋢槽一定要有兩個技工一齊。
經過修復，間大屋終於恢復原貌。
佢入咗呢間公司之後，即刻勁快上位。
以前對面間酒樓嗰個無良僱主而家折墮到要乞食啊。
份報紙六蚊啫，我畀十蚊你幫我買，你找得三蚊畀我，仲話冇打斧頭？
阿傑講故事講得好生動，所以小朋友好鍾意佢。
尋日我喺街上面偶然撞到阿松，見到佢喺度買萌娘公仔。
人力車係以前先會用嘅交通工具。
屋企個浴缸係白色㗎，好容易見到啲漬。
佢廿歲就開始禿頭，後尾變咗做光頭仔。
佢出獄之後已經改過自新喇。俾次機會佢啦。
今次佢終於可以代表香港出戰喇！
你唔好死牛一邊頸，聽吓人勸啦。
部車死火唔係偶然，都好耐冇大檢過。
呢啲係我哋家事，幾時到你啲外人説三道四？
我部收音機壞壞哋，好容易喳喳聲。
人嘅五覺可以幫我哋增加對呢個世界嘅認識。
社會撕裂，大家都輸，係時候改變喇。
啲人喺東江水嘅水辦度揾到好多鉛。
好多時情海翻波嘅人，都會作繭自縛喺關係死因呢個問題之上。
有請Liza姐出嚟為我哋演唱。
佢上星期五喺醫院病逝，享年八十九歲。
佢嘅頭銜係太平紳士，好犀利㗎！
呢個球員係我哋嘅王牌，今場比賽靠曬佢。
佢雖然係經理，但係重大嘅決定應該同大老闆商量吓，唔可以目中無人，自己話晒事嘅。
落咗波之後兩個鐘頭內要返到公司呀。
酒店張牀腍得滯，瞓到好唔舒服，真係龍牀不及狗竇。
獎品非常豐富，有一百萬花之戀壽司。
你講嘢呀？我明明睇住你偷食咗件蛋糕。
佢對你呼之則來揮之則去，你仲理佢？
阿美淨係想揾張長期飯票，係咪真愛佢根本唔在乎。
你同我買手提電腦，我就跟機送呢隻滑鼠畀你，係唔係好抵先？
曲奇餅都可以整到成幅砌圖出嚟，會唔會太屈機？
上半年仲係歌舞昇平，下半年就有好多人破產跳樓。
經過我哋努力遊説，佢終於答應咗。
你記得喺飛機起飛之前兩個鐘頭去到機場。
我哋諗住去燒嘢食，點知竟然落雨。
南華夠唔夠quali打德甲西甲或者英冠？
你而家放棄，對得住你嘅同伴咩？
呢個球員可以好黐腳噉帶波，好厲害。
佢嘅諗法一直都埋藏喺心底，唔肯同人透露。
我最鍾意游蛙泳㗎啦！因為游得好舒服！
地震發生後，救災工作刻不容緩。
我最想有嘅特異功能係心靈感應。
我成日一路踩健身單車，一路睇電視。
阿釗執到部電話，點知俾機主好人當賊辦。
Coffee經過殘廁事件之後，睇嚟星途會好黯淡。
我要通過乜嘢途徑先可以見到佢？
劉生佢發錢寒㗎，俾錢佢佢就乜都肯做。
一返屋企，最舒服就係撻落張梳化度。
佢正一犯眾憎，又要串又要冇料。
呢個消息將會為股市帶嚟好大嘅衝擊。
二戰期間，納粹德國對猶太人發動種族清洗。
佢哋最近過從甚密，唔通行埋咗？
唔好再怪家明喇。你當年何嘗唔係年少氣盛，冇諗過就做呢？
行動不便嘅人，可以揾職員協助。
我太耐冇做運動，體能差咗好多。
我一早叫你唔好插手㗎啦，咪盞捉蟲入屎忽！
中國實施一孩政策，所以大部分家庭嘅細路都係獨生子。
你唔好望自己中六合彩喇，腳踏實地揾返工做啦。
佢學咗柔道好耐，而家已經係十段高手。
睇見有咁多嘢未做，真係想乜都唔理打下機算。
我好同情你，不過我自己都未顧得掂，今次真係愛莫能助喇。
點解佢哋輟學就賺大錢，我輟學就做麥記？！
嗰個女人喺法庭裏面攞手機影啲陪審員，畀法官告佢藐視法庭。
天氣咁熱，最好就係食番碗楊枝甘露。
呢個地方好嘈吵，我聽唔到你講咩。
有你噉樣嘅同事係我三生有幸嘅事。
佢咁樣衰你都話佢好靚，你真係鬼揞眼囉。
今日老師請假，下星期上多一堂補課喇。
鄉約組織係某啲鄉事委員會或者街坊會嘅前身。
恆指今日升咗900點，技術上步入牛市，預期下個禮拜可以高見40000點，但回調至10000點嘅風險唔細。
唔好響個廳度揖揖抰抰啦，阻住晒睇電視呀。
呢單嘢搞到阿頭威信盡失，佢今次認真濕滯喇。
呢個BB被山泥活埋七日仍然生存，大家都嘖嘖稱奇。
八級鋼琴好巴閉咩？周街都係啦。
阿娜佢畀星探發掘咗。佢咁靚女、把聲又甜，實大紅大紫啦！
嗰間航空公司做緊優惠，香港飛沖繩連埋税都係一千蚊港紙咋，好筍！
呢個電視遊戲節目大派獎品，你一定唔會空手而回嘅。
佢份人大癲大肺，成日笑得好大聲。
我哋點可以坐以待斃㗎？諗下辦法啦！
人心隔肚皮，人哋呃緊你都未定啊。
佢頭先嗌攰，但係搭地鐵嗰陣成個人撲去攝位。
兔仔本來領先嘅，但係掛住瞓覺，結果烏龜扒咗兔仔頭。
香港軍裝警察標準配備嘅左輪可以上六發子彈。
議員強調會投反對票，最後一刻唔會轉軚甩底。
雖然佢係大明星，但佢喺套戲嘅戲份好少。傳聞佢對呢個安排好不滿。
佢捉棋好叻，一開始就食咗我幾隻棋。
除咗讀書，學一門技能裝備自己都好重要。
高層正喺度調兵遣將，接手呢一項大計劃。
非典型肺炎好恐怖，因為病毒擴散得好快。
我叫嘢食嗰陣，隔籬枱先啱啱坐低，而家佢食到一半我啲嘢都仲未嚟，你話係唔係遲嚟先上岸嘞？
我今年去咗七次旅行，幫自己創下一個新紀錄。
「邊杯打邊杯呀？」「呢杯少甜，呢杯正常。」
你咪嘥口水啦，佢咁硬頸點會聽你講吖？
林林剪冬菇頭都一樣俘虜到我嘅心。
成班戲子扮晒嘢，都唔係真心嘅！
去旅行又唔想使太多錢，噉就唯有住青年旅舍嘞。
阿龍真係一條淫蟲，成日食靚女豆腐。
大文而家P緊圖，等佢P完圖我叫佢打返電話俾你。
乍看之下，呢兩幅畫你會鍾意邊幅？
佢身為公眾人物，行為就應該檢點啲。
警方派出軍裝及便裝喺機場一帶監視。
屋企嘅經濟出現咗問題，所以我要暫時停學。
唔好tag我啦，張相影得好樣衰呀。
我好憎綁鞋帶，就轉咗着懶佬鞋。
阿松走去學養蜂，結果畀啲蜜蜂針到佢入咗醫院。
補鞋佬陳伯話，「鞋」字半邊難，不過都有半邊佳。
我哋咁多人不如叫套餐啦，有無異議？無人反對就扑槌架喇。
《秒速五厘米》可以話係匯聚咗大部份新海誠元素嘅一套作品。
女子無才便是德呢啲迂腐嘅思想，應該盡早撲滅。
我哋呀頭正一A字膊，跟住佢你真係冇運行。
佢哋都係拖吓手仔啫﹐未去到談婚論嫁嘅。
呢篇通告嘅要點就係要提醒員工勤洗手。
陳教授係一個對教學好有熱誠嘅學者。
一年一度嘅瘋狂大減價又開始喇！
呢個爛gag嚟㗎喎，噉都有得笑？
股市冧咗有乜好怕喎，天跌落嚟當被冚，咪重新嚟過囉。
你兩個嗌交咪算囉，做咩突然燒埋我嗰疊，話我肥？
我仲未睇《大時代》㗎，你咪穿橋！
啱啱網上訂咗隻錶，話都冇咁快就送到。
你咁幫我，我都唔知點樣表達我對你嘅謝意。
你每晚都咁夜瞓，久而久之，就會影響健康。
從呢件事，我睇到人性幾咁醜陋。
我屋企冇洗衣機，啲衫要拎落洗衣舖磅洗。
儲唔到首期唔緊要，有父幹咪得囉！
兇徒一刀捅落嚟，受害人慘叫咗一聲就死咗。
上述電影全部都贏到奧斯卡最受歡迎男主角嘅獎項。
間垃圾學校平時唔鼓勵學生打波，人哋成功咗就衝出嚟攞彩。
你玩咗好多鋪喇喎，仲未玩夠咩？
佢成家人都好爛賭，間唔中仲會過吓大海噉。
你個頭褸褸丘丘冇嚟精神，執下佢啦。
淨係識做百彈齋主，為彈而彈，一啲建樹都冇。
架船經歷過驚濤駭浪之後依然可以抵達目的地，真係好彩。
公共交通機構應該提供無障礙設施，等更多殘疾人士可以使用公共交通工具，融入社會。
亞婆都呃，呢個老千真係不得好死！
佢用無窮嘅勇氣去面對今次意外造成嘅傷殘。
我而家嘅生活捉襟見肘，邊度有錢去消遣吖？
唔使理啲hater講咩，做返自己就得。
呢個網站人流好少，賺唔到廣告錢。
佢份人無厘正經，完全睇唔出佢係一位老師。
原來洗碗個阿姨兼職去送外賣係冇額外人工㗎。
以前啲人掛住食大煙，不務正業。
我打咗十次電話終於打得通喇，你喺邊呀？
你真係十指孖埋㗎喎，乜都唔識做。
你未入門就已經咁寸，以後點同奶奶相處？
阿明呢段時間都冇聲冇氣，唔講我仲以為佢今晚唔嚟。
觀眾響完場之後陸陸續續噉離場。
佢喺麻雀館賭白頭片，輸咗冇錢賠俾人打咗一身。
呢間學校迄今已經有八十年歷史。
呢水貨完全唔掂，間廠點做嘢㗎？
演唱會場地太擠擁好容易發生意外。
好多人都身在福中不知福，其實喺冇戰爭嘅地方成長已經好幸運。
得返一日時間，我睇佢仲有咩符弗。
呢間公司政策過時，工作環境好奄悶，我就嚟諗住劈炮唔撈。
喺我嘅記憶之中，佢係一個好善良嘅人。
據我目測，呢隻鈍角應該有差不多一百二十度。
我鍾意住喺市中心，交通方便，去邊都易啲。
吸入過量嘅一氧化碳會嚴重損害心臟。
發燒、頭痛、流鼻水係感冒嘅症狀。
我有一次遲左少少覆佢電話咋，嗰晚已經俾佢審犯咁問長問短喇。
據我嘅理解，你而家辭職要賠一個月糧㗎。
佢都成廿歲人，仲好似未戒奶噉款。
睇佢兩個有講有笑，好投契噉喎。
你份人咁揦西，我哋信唔過你啊。
見到佢又同男友放閃，我就藐佢！
同四個七歲小朋友玩咗一日，而家我真係筋疲力盡。
呢場音樂會場面冷清，只有少少觀眾。
依家興懷舊，啲文青反而鍾意著到成個婆仔咁。
佢再唔鐘意呢個候選人都好，為咗大局，都要含淚投票支持。
佢嫌我買俾佢嗰盒粉彩太少顏色。
因為佢臨場失手，令到本身垂手可得嘅獎牌就噉冇咗。
大部份嘅毒素都係由身體自然咁排泄出嚟嘅。
佢個人好正直，你賄賂唔到佢㗎喇。
記得帶埋張樓契去律師樓辦手續啊！
你唔好當正自己係人哋條仔至得𠿪，人哋當你係觀音兵咋戇鳩仔。
我棵花自從轉咗隻化肥之後，就開始凋謝喇。
佢小心翼翼咁將個花樽放入個盒度。
我俾人偷咗銀包，好彩我喺對鞋入邊攝咗啲錢唧。
聽講張保仔洞入面以前有好多寶物。
佢每次喺報紙上睇到天災人禍嘅消息，都會以無名氏嘅名義捐款畀受害者。
佢哋畢業之後結咗婚，後來仲生埋兩個仔添。
佢份人與世無爭，唔理辦公室政治。
我需要啲時間消化老師講嘅理論。
我以為佢送禮物俾我，講咗句多謝，點知原來只係叫我幫手拎住，真係𤓓爆！
知唔知邊個小明呀？呢，camp camp哋嗰個呀。
意識流係一種現代主義文學嘅敍述手法。
呢套戲入面嘅戰爭場面拍得好逼真。
如果冇咗你呢枝盲公竹帶路，我一定會盪失路啫！
呢單嘢甲推俾乙，乙推俾丙，丙又推返俾甲，但佢哋之間只係口頭應承又無書面證明，咁樣即係口同鼻拗，追問落去都唔會有結果㗎啦。
俄羅斯好凍，旅行嘅時候小心凍親。
我今日冇點食過嘢乜滯，只係今朝起身食咗隻烚蛋就撐到而家。
佢不時都會嚟探下我，好關心我㗎。
個衰婆係咪收埋啲私己錢唔話俾我知？
啲貨暫時堆埋一邊先，我哋擺好貨架先至分類。
淨係減排係不足以達成控制全球升温嘅目標。
叫咗你唔好咁大聲講嘢㗎啦！而家俾人趕走喇，幾面懵呢！
其實咁樣好正常不過係young啲嘅女仔先多着。
我住嗰區治安唔係好好，成日要提心吊膽。
佢打算移民加拿大，所以將佢所有嘅股份出售。
佢每日嚟飲下午茶，都係旨在見下老闆個女。
着住六吋高踭鞋跳舞係一大嘗試。
你務必喺兩個鐘頭之內將份文件送到個客手上。
毒男通常都會畀佢哋啲同儕排斥。
單靠寫字樓同高樓大廈唔會造就社區，唯有人同企業先係社區嘅核心。
你唔好成日話你細佬啦，佢都好乖架嘞！
你賣得咁平，係咪賣啲次貨俾我㗎？
我一年前撞車差啲冇命，而家諗起都重係心有餘悸！
真係估唔到呢架車咁貴但咁脆皮，一撞就散晒。
佢凝視著虛無，然後發現虛無沉悶非常。
喂，單嘢佢現叉廚㗎喎。關我鬼事咩？
恕我孤陋寡聞，不如你解釋一下？
傷者身上揾到嘅纖維同疑犯身上嘅完全吻合。
呢條廢柴乜都唔識做！點解唔炒咗佢？
呢場演唱會真係好精彩，可以話係空前絕後。
其實乒乓波好普及，而家多數外國人都會打吓。
你尋晚有冇睇月蝕呀？聽講係月全蝕嚟喎，個月亮會變紅色㗎。
臨急臨忙先叫我做，就算我有三頭六臂都搞唔掂啦。
我就係要煮到佢身敗名裂，冇得翻身。
阿松嘗試想維護佢講嗰啲嘢，但係阿明跟手一句嘢就篤穿咗佢個謬論。
吹奏雙簧管好難㗎，好容易走音。
我一分鐘前send咗個快勞畀你，你睇下收唔收到？
襯間餐廳仲未做晚市，入去食個茶餐當晚飯食先。
今屆校際辯論，聖喇拔仔又衞冕喇！果然係辯論界嘅強校。
佢第一次上台講嘢太緊張，食晒螺絲。
你講嘢温柔啲，唔好嚇親啲細路啊！
我平價賣咗個花樽出去，點知個花樽係古董嚟，真係抌心口啊。
呢個消息嚴重打擊咗佢嘅自尊心。
佢響呢間公司做咗十幾年，做到成條隔夜油炸鬼咁。
呢套劇嘅劇情好曲折，一時間好難講得清。
呢間財務公司啲利息斷日計，利疊利好甘㗎。
呢次有救喇，陳生肯借錢畀我哋呀！
今日嘅議題係：中學生應否談戀愛？
佢為咗避開啲警察，匿埋咗喺一個秘密嘅地方度。
啲樓咁貴，大家又點可以安居樂業呢？
離咗婚嘅人先會將戒指戴喺手指尾。
佢成日講嘢都好好笑，真係幽默。
因為通脹得太犀利，當年喺大陸，大家都要用鹹龍嚟俾錢。
你一下子改晒啲規矩，要我哋點適應啊？
佢今日返工着咗幾件褸，睇落好鬼臃腫。
呢個芒超高解像度，睇高清片冇問題。
你搞到我件裇衫巢咪掹，陣間點返工呀。
唔使破費喇，求其食餐便飯就得㗎喇。
做乜成地雲吞㗎？有垃圾桶㗎喎。
你上車打俾我，我落嚟站頭接你吖。
佢哋已經上晒岸，唔會受今次事件影響。
唔經中介，自己袋晒，收入多好多。
呢啲乜嘢韓流都係新屎坑啫，過一排就冇人記得。
你再唔聽話，等你爸爸返嚟收拾你！
人工咁低，我索性唔做呢份工好過。
我哋都會倡議以兒童為本嘅政策，以保障佢哋嘅權益。
佢瞓返一覺之後，成個人好似生龍活虎噉。
你估我好想理嘎？我先唔想理啊！
阿松佢早排破咗產，而家刮緊沙。
佢成日戴到周身金鏈，驚死人哋唔知佢有錢。
雖然份工好辛苦，但我兩個仔就係令我堅持落去嘅原動力。
嘩！BB啲bet bet好臭呀！
呢套新片咁成功，編導真係功不可沒！
擺盤第一步，就係用大碟，食物放中心。
隻狗見到我哋嗰陣，好開心噉喺度擺尾。
你爆咪喎，試下拎開啲支咪講嘢吖。
我將抽鎖匙同部電話放埋一齊，唔覺意揩花咗個電話芒。
阿娜同佢班姊妹一齊去尖沙咀逛。
人死咗之後，魂魄就會離開人體。
睇妳個樣嬌滴滴咁，估唔到妳咁做得野喎。
佢成日偷睇人哋啲信，想話捉到人痛腳。
你次次一跑完步就買肥仔水飲，一罐八羹糖呀，噉點減到肥呀？
女仔遇到色狼要大叫非禮，唔好因為怕事而啞忍。
佢辭職之後，寫咗一封好長嘅信俾老闆，發泄佢多年嚟嘅積怨。
佢嘅解釋根本唔合理，好難自圓其説。
阿松考咗次第一就神采飛揚咁嘅樣。
幾十年前無論係小生定花旦都係男人做架，女人冇份架！
聽日個會我搞得掂喎，我準備好晒㗎喇，你同我定啦。
呢排日日瞓到自然醒，認真爽皮。
如果佢唔肯搬走，你都吹佢唔脹㗎。
你啲唔見得光嘅嘢最好就係一把火燒晒佢。
張糖紙唔食得㗎，快啲𦧲返出嚟啦！
台灣警方正係調查粉塵爆炸嘅緣由。
呢套漫畫咁好睇，究竟幾時先復刊呢。
《紅樓夢》有詩詞做伏筆，暗示人物嘅命運。
無論婆婆點求情，啲職員都要罰佢錢，真係鐵石心腸，冇嚟人情味。
記得要清理積水，避免蚊蟲滋生啊。
北韓啲火箭整得好差，未上到大氣層，喺半空就已經突然爆炸。
神差鬼使之下，我寫咗呢本小説。
成個商場影都冇隻，真係好得人驚。
你咁大個人仲因為啲小事喊，真係好醜怪。
你究竟係咪嚟上堂㗎？喺度周圍𢯎水吹。
你同佢由細識到大都仲要搶佢條女，真係冇義氣。
呢個手術手尾好長，五年內每個禮拜都要覆診。
佢平時粒聲唔出，難得今日開金口同我哋一齊討論。
又細心又有才華又靚仔又盛，點會唔受歡迎吖？
一直向前行，燈位轉右行多一百米就到。
呢條數有cert level喎。
就嚟約滿喇，唔知老闆想唔想同我續約呢？
見你係初犯又有悔意，我就寬大處理。
呢場比賽其實好一面倒，贏到7比1而失果球只係烏龍波。
我唔識睇地圖㗎，你真係考起我！
你冇着數俾佢揸手，佢唔會幫你㗎。
市區啲空氣好污濁，搞到我一出去就有打乞嚏。
當局喺八日內將遺體火化，家屬無從追查死因。
老細好欣賞新加入唱片公司嗰個歌手，畀咗好多曝光佢。
你都唔識唱歌，參加歌唱比賽盞出醜。
佢唔係普通人嚟㗎，你睇佢出殯嗰日黑白兩道都有人送行就知。
今晚老細萬歲喎，你做咩唔嚟呀？
琴晚同奶奶餐飯真係食咗背脊骨落。
為咗下一代嘅前程，佢決定移民外國。
我嘅目標就係成為棒球高手，成功打出全壘打！
佢前兩日買咗爵士小天后張唱片。
局長，你可唔可以回答我剛才嘅問題。
佢俾人打到好傷，可能會殘廢都未定。
我一早收到料話央行會加息，所以入滿倉。
每當我遇到困難嘅時候，佢都會幫我出頭㗎。
呢個男人好奸詐，佢响牌局中出老千。
「耶穌」係佢肉身時嘅名，而「基督」就係佢嘅尊稱。
佢哋都戀愛咗差唔多10年喇，係時候結婚喇。
同學都唔願意同佢一組，佢而家孤家寡人。
買本地出產嘅農作物可以有效減少我地嘅碳足印。
佢對鞋好多鱗片，佢會唔會係漁民？
偉大嘅母親願意犧牲自己去救仔女。
嗰間房充其量只能夠容納十個人。
我對你嘅愛係發自內心㗎，唔係因為你啲錢。
我本來想生兩個細路，不過我怕養唔起。
地震發生之後，大家都好同情班死傷者嘅家屬。
今日係短週，所以星期六唔使返。
一名少女因為喺兒童之家外面棄嬰被捕。
佢成日唔記得自己搬咗去海邊，八號風球嗰陣仲大安旨意咁瞓晏覺。
K巴10分鐘內車程直到西鐵站。
佢兩個志趣相投，一傾起計就雞啄唔斷。
唔該你做嘢小心啲，唔好成日要我幫你執頭執尾。
基於宗教信仰關係，佢結婚前都仲係青頭仔。
陳老師眼厲厲噉望住考緊試嘅學生，警告佢哋唔好出貓。
你得啲咁嘅三腳貓功夫就出去教人，唔怕畀人笑咩？
天主教教會多次派員嚟中國傳教。
呢兩棵榕樹嘅樹幹糾纏埋一齊，所以叫做愛人樹。
個劫匪得手之後坐一架私家車逃走。
運動員喺比賽場上忘我嘅表現，實在令人佩服。
你負責做天文台，我哋會偷偷哋入去。有人嚟就用對講機話我哋知啦。
下星期考試，佢晚晚都刨書刨到十二點。
你唔好又喺度叫春啦，明明你哋就冇嘢。
條橋起好幾日就冧，擺明係豆腐渣啦！
佢哋兩個嘅婚期好接近，你要去飲嘅話，呢段時間就唔好去旅行喇。
學校要佢學一種樂器，佢揀咗拉小提琴。
你唔好咁性急啦，買屋咁大件事一定要諗清楚。
你阿媽聽緊最新嘅歌喎，乜佢咁in㗎？
香港嘅自來水有加氟化物，可以預防蛀牙。
我夢寐以求嘅係想去一次環遊世界。
喺農村，醫藥同設施都好唔夠，細路仔好容易夭折。
既然你都係去嗰度，咁唔爭在帶埋個妹去啦可？
大年初二，未到 赤口，我已經喺網上同人開年。
佢黎手就幫我執起兩隻，叫我一陣拎返屋企煲粥。
佢成場比賽都壓住對手打，今次冇得輸啦。
呢對孖女好似樣，唔識佢哋嘅人好容易將佢哋撈亂。
就快過年喇，大家會去邊度辦年貨？
識得睇地圖係研究地理科嘅ABC。
阿姐，你啲嘢塞住條路，叫人點行？
呢條公路將會封閉三個星期進行鋪路工程。
「一百蚊三件，要唔要？」「殺你。」
佢好有錢㗎，屋企有好多架Ben屎。
我日日游水又跑步，希望雙管齊下減到肥。
睇地圖嗰陣，地理知識真係好用得著。
樣衰咗咪認囉，即係你又唔係第一次。
華生，你又突破盲點喇，案情又有新進展。
呢間餅店已經開業近三十年，係名副其實嘅舊招牌。
按照規定，兩位拳手要喺決鬥之前簽生死狀。
佢號稱中環劏豬凳，入親邊間公司死邊間。
佢好口疏㗎，唔好同佢講秘密啊。
佢用挑戰嘅眼神掃晒成張會議枱嘅四周。
啤啤女唔係我㗎，我幫我朋友手湊咋。
身體多餘嘅能量會積聚成為脂肪。
啲女仔好吱喳㗎，佢哋最鍾意傾偈。
忠忠直直，終須乞食；奸奸狡狡，朝魚晚炒。
王子同公主從此過住幸福快樂嘅生活。
呢頭有好多工程，其中一樣就係興建緊一個商場。
隻曱甴點樣走到入去個密封咗嘅罐嘅呢？
三日同七個男人上牀，條女正一公廁。
佢根據化石研究所得結果，斷言恐龍係因為隕石而絕種。
作為外國人，佢廣東話都講得幾正。
佢哋兩個日日都撐抬腳，十成十係有路定啦。
佢嘅衣着風格好另類，有啲人未必接受到。
下個月就考試，真係令人寢食不安。
歡樂嘅時光過得真係快，又係時候講拜拜。
只要你做好準備功夫，到時做起上嚟就會得心應手。
成日不停噉做嘢真係冇癮，好想快啲放假𠻹。
我哋上次一齊食飯已經係大前年嘅事。
考完試嗰刻我如夢初醒，先知原來自己計錯數。
嗰個殉職警員嘅遺體將會喺公務員墳場下葬。
佢請咗個私家偵探查佢老公嘅行蹤。
枝魚竿喺度猛咁郁，梗係有魚上釣嘞！
佢哋入圍賽就遇到呢隊勁敵，真係唔好彩。
政府發出新聞稿，指近日網上流傳嘅事件係謠傳。
政府總部門外有人因為政改方案而抗議，與此同時，新界亦都有同類嘅示成。
我部notebook厚𢱕𢱕，重到死。
呢本學術雜誌加咗好多彩色圖片做點綴。
樓主好耐冇回復人，我懷疑佢已經人間蒸發。
我同你共事咗咁耐，我好清楚你嘅為人。
你哋去旅行會唔會plan行程㗎？
佢嘅獨仔意外死咗，令佢冇晒指望。
你以為你係先知呀？事後孔明咋。
唔少人專誠入場揾班靚女model合照。
條褲本來就窄㗎喇，我洗佢，佢仲縮水添。
第日你百年歸老之後，想啲財產點樣分配呢？
你行先，有問題嘅話，我會喺後面接應你。
今次件事，就當係好好咁上咗一課。
佢俾乜嘢甜頭你，搞到你聽晒佢話？
你係我嘅好姊妹，我梗係幫你喇。
聽講姓李嗰個tutor係killer嚟㗎。
間房啲嘢亂糟糟，好心你執吓房啦。
佢幫人整個網頁只係收兩百蚊，真係做爛市！
你夜晚成日唔瞓覺，因住有豆皮面呀。
我幫公司墊支咗三千蚊，呢度係收據。
呢件事揚咗嘅話，我就好難幫到你喇。
帶氧嘅血液由肺部流入心臟，再由大動脈輸出到身體各部分。
個暴君徵好多税，搞到啲百姓苦不堪言。
夏日炎炎，好多情人鍾意去海灘鴛鴦戲水。
70年代左右，香港大多數水上人都已經上岸生活。
呢個女仔喺北韓逃脱出嚟，仲出咗本書。
體育運動之中，游水係我嘅強項。
如果美國嘅通脹持續，聯儲局就無得唔提前加息。
陳伯同收銀個妹妹講多兩句嘢啫，陳師奶就呷醋嘞。
佢隻減肥藥食咗一個星期咋嘛﹐就搞到成個人落晒形。
燒嘢食嗰度有瓦遮頭㗎，落雨都唔怕。
一眾狂迷衝上台，令到演唱會中斷。
交響樂可以打擊前線嘅士氣，簡直就係殺人於無形嘅武器。
做線人好危險㗎，夾喺黑白兩道中間你估咁容易㗎？
佢兩個食飯之前已經唔春見咗喇。
求下你俾個包我食吓啦！我已經三日冇食過嘢喇！
阿媽以前會畫紙樣買布幫我整校服㗎，平過喺出面買多多聲。
自從佢老竇意外死咗之後，佢哋兩仔乸就相依為命嘞。
佢男朋友對佢太癡情，想分分鐘都見住佢，搞到佢冇晒自由。
成疊assignment等緊我啊，唉。
幾邪啊，我今日見到有人同我著同一件衫。
今日主席大駕光臨，我哋做細嘅真係三生有幸。
呢件事我只係同你講，你唔好周圍散風啊！
收購呢間公司只不過係佢嘅一個煙幕。
我間辦公室積壓咗好多文件，都係時候要執下。
新舖開張，做緊promo，全場八五折咋。
幾大就幾大啦，我點都要做㗎喇。
改良之後，系統可以更有效噉運作。
嗱，平時我跣人跣得多嘞，估唔到我一世英明呢，終於要俾人跣返鑊喇
嗰場比賽夾埋我總共有四個人跑，我攞銅牌。
銀行要核對你嘅簽名先至准你入保險庫。
我打緊機就唔好響側邊掩掩抰抰啦，煩住晒。
有朋友嚟香港，唯一點名要食就係雲吞麪。
因為佢肥，所以佢啲朋友成日取笑佢。
呢個網誌上載咗好多不為人知嘅名人軼事。
香港、台灣、韓國同新加坡被稱為亞洲四小龍。
警察向記者頭部發射橡膠子彈，記者幾乎中彈。
呢間麪鋪開正響垃圾站隔籬，想有客都難啦。
小明身為班長就應該做個好榜樣。
老板娘在位，我哋好難有人工加嚹。
官商勾結會嚴重影響政府公信力。
仲有十日就考試，你哋好快啲温書喇！
你有乜門路可以買到呢場球賽嘅飛啊？
寫論文執人口水尾而唔寫明出處就係剽竊。
你呢個百厭星再嘈呢，我就拎你去塞竇窿！
被告聲稱佢喺殺人過程中得到快感。
佢咁勤力，我諗佢不出三個月一定會寫完本書。
每次睇新聞見到啲人虐待動物，都會覺得好痛心。
佢份人好世故，同佢一齊做嘢會學到好多社交技巧。
嗰度好靚㗎，有機會你一定要去睇下。
佢重病又唔睇醫生，幾日之後就一命嗚呼，一啲都唔意外。
你今個學期啲成績進步咗好多喎。
啲學生好冇個性，個個好似工廠啤出嚟一樣。
佢份人夠大量，唔同班𡃁仔計較。
你可唔可以唔好郁身郁勢啊？好煩啊你。
唔該速速磅水，唔好再咁多藉口！
嗰隊球隊喺今場比賽中失準，輸咗畀對手
你響前面轉入後巷行啦，鍘角咁行快好多㗎。
套餐又唔抵嗌又唔係咁啱食，不如散叫仲好啦。
佢話喺雜物房見到有人影喎，不過我諗呢個係佢嘅錯覺嚟啫。
整車嗰度，車行啱啱報咗價，我覺得都幾貴。
俾火酒捽下，就整得走啲貼紙印㗎喇。
中國外交部再次反對外國以粗暴手段干涉中國內政。
若果病人冇依期赴約，必須出示新嘅醫生介紹信重新排期。
白紙黑字寫清楚協議內容，可以保障大家嘅權利。
乜你咁搞笑架！明明話唔鍾意，走咗之後又要買！
酒店雖然細，但係總經理著力為酒店營造温馨嘅感覺。
佢個滿月酒擺咗成廿幾圍，個BB好似人球噉畀人抱嚟抱去。
呢個道士聲稱佢識法術，可以知道下期六合彩開乜嘢冧把。
唔係個個夠膽坐透明嘅纜車車廂㗎。
通常喺空氣入面，音速係每秒343.2米。
CU同KongU係香港有紋章嘅兩間大學。
阿松連續三晚唔瞓覺狂打機，今朝突然間發羊吊跌低暈咗，畀人車咗去醫院。
你話呢啲老婆係咪應該休咗佢吖？
呢單官司有可能引發憲制危機，動搖政府嘅管治威信。
你捉實唔好鬆手，我而家嚟救你啦。
佢哋試咗五年都冇仔生，最後去醫生度檢查，先知原來個老婆不孕。
Professor話我犀利，連咁難計嘅數都計到。
成八歲仔返學都仲賴尿，真係醜死鬼。
你可唔可以解釋呢條問題俾我聽啊？
佢有幾個女朋友，我唔明佢點樣分身。
香港係全世界最多高樓大廈嘅地方。
我同佢大纜都扯唔埋，冇乜嘢好傾。
政府嘅呢個網頁概括咗香港嘅管治概況。
快啲拍死隻蚊啦，唔係又俾佢針架喇。
呢間大學近幾年出咗幾個有名嘅數學家。
前兩個街口有車禍，而家塞晒車。
我好急尿，可唔可以幫我睇住啲嘢先？
你命格入面財星坐驛馬，註定你係食四方飯。
今日係大喜日子，破下戒飲兩杯都得啩？
你唔好再群埋班豬朋狗友喇！冇益㗎。
佢當年好勁揪㗎，讀書又得，運動又叻，仲攞過亞運金牌添呀！
班細路倒到成地都係漿糊，睇到我眼都凸埋。
佢好在乎名次，攞唔到第一就唔開心。
今年我哋嘅校友捐咗一千萬俾學校修葺校舍。
我唔妥佢好耐㗎喇，今鋪佢仲唔死？！
佢宣佈入主之後，呢間公司嘅股價就升咗五成。
啲人話中醫冇副作用，係咪真㗎？
你唔好咁講嘢啦，你會傷到佢個玻璃心㗎。
因為陳奕迅喺音樂方面有卓越嘅成就，佢嘅母校頒咗一個榮譽博士俾佢。
你咪喺度詐傻扮懵，我知道你有做！
你對住我嘰嘰趷趷有乜用唧？我又唔話得事。
阿媽做得咁辛苦，都係想我哋第日出人頭地啫。
今次嘅訪問比較近呢位講師嘅日常生活，務求畀讀者知多啲佢私底下嘅一面。
你勇於承擔錯誤，我為你感到自豪。
你係噉爆肺，醫生有冇同你講話要黐肺呀？
自閉症嘅病因依然未有確切嘅答案。
拉筋可以提升肌肉嘅延展性及彈性。
當我得三歲嘅時候，我阿爸阿媽已經離咗婚。
呢間快餐店風光不再，最後仲退出香港市場。
今日人日，祝大家生日快樂、身體健康！
我同女朋友嗌交，今晚可唔可以去你度打地鋪？
我夠係佢同學咯，又唔見佢咁好心機教我？
你諗住喺佢屋企樓下菢佢出街呀？
我哋呢啲草根出身嘅，邊度食得起啲咁奢侈嘅嘢吖！
佢激嬲咗女朋友，而家喺電話箍緊煲。
個答案擺明錯啦，四乘六點會係單數呀？
香港大約有100個持有執照嘅領港員，每月領航大約4500航次。
唔好見佢斯斯文文，其實佢係賽跑冠軍，真係出人意料。
我哋結婚唔會擺酒，婚禮一切從簡。
佢批評人嗰陣通常都講到好含蓄，廢事搞到人地唔開心。
九一一發生之後，好多人都帶埋鮮花去祭下啲死難者。
你成日討論埋啲枝節問題，好易令主題失焦。
份計劃書下星期要交，你做唔做得切㗎？
你成日講嘢牙斬斬，幾時先學識謙虛啲呢？
今次旅行險象環生，好彩有命返嚟。
我冇手呀，幫我袋住個銀包先吖。
公園有個變態佬對住啲少女露械。
廣東話入邊嘅「士多啤梨」咪就係英文「strawberry」嘅譯音囉。
經過呢次活動，我認識咗好多人。
我爸爸死咗之後，就由我媽媽擔起頭家嘞。
你哋呢班愚昧嘅人，政府話乜就做乜。
阿松頭先畀教官罰佢跑操場十個圈，結果佢因為孱得滯跑跑吓暈咗。
讀緊中三同個四十五歲嘅女人拍拖，仲唔係煲老藕？
你用八達通拍落部讀卡器度就會有嘟一聲。
議員建議將強拍嘅門檻由地段九成不可分割份數降至八成。
聽聞佢而家同緊一個四十歲嘅女人拍拖喎，驅風咩！
我一個禮拜前寫信畀佢，佢而家回信畀我喇。
Bill Gates同Warren Buffett成日一齊打橋牌。
股市呢排水緊，個個都望政府放水。
同三五知己共聚，真係賞心樂事。
佢嘅治國大計最終都係雷聲大，雨點小，冇乜實際嘅功效。
做咩咁唔小心跌倒啊，爸爸呵返喇！
佢響入境處縱火燒死人，坐咗八碌就出返嚟。而家仲要響香港做茶餐廳老闆，真係殺人放火金腰帶。
二十年前揾一萬蚊一個月已經好巴閉㗎嚹。
肚痾就食下粥水啦，唔好食飯喇。
有時留喺屋企煮吓飯仔都幾過癮！
原來你係正太控，唔怪得之你成日黐住我細佬玩啦。
多數細路仔都覺得世界上有鬼怪。
你部電話要上到網先至可以收發郵件㗎。
政府又要資助文化發展，但又怕文化人羽翼長成就作反，呢啲咪葉公好龍囉。
記者再三細問，佢先肯將清清楚楚咁交代原委。
冇見佢咁耐，佢或多或少都唔同咗。
佢想去勸開佢哋唔好打交，點知俾佢打咗一拳，真係無辜啊！
你哋咁樣日嘈夜嘈唔係辦法㗎喎，不如坐低心平氣和咁傾啦。
選舉結果公布咗之後，佢啲親友紛紛電賀佢高票當選。
等佢心情平靜返落嚟，你先再同佢解釋清楚啦。
你再買名牌，份糧多多都唔夠你使呀！
佢哋兩個由細玩到大，係青梅竹馬嚟。
越讀得多歷史，就越覺得世界和平係一個遙不可及嘅夢想。
我而家入去，一有咩依郁即刻帶班兄弟入黎。
我年紀唔細喇，唔想無了期等落去喇。
早知今日咁凍，就着多件內膽先至出街啦。
老細今朝一返到嚟就係噉喺度咆哮。
咪流馬尿啦，畀人睇到唔好睇啊。
因為張太受到家暴，佢嘅朋友都規勸佢盡快離婚。
你出嚟社會做事，要識人情世故。
呢個政府倒行逆施，梗係唔會得民心啦！
以前街坊街里都會互相幫忙，家下就見死不救，真係世風日下。
響染色嘅過程之中，塊布料會被不停攪動。
校隊今年破紀錄，男籃女籃都有牌攞。
外在世界係其中一個好值得研究嘅哲學問題。
地下啲粉係咩嚟㗎？快啲掃走佢啦！
搭用電嘅交通工具可以減少排放二氧化碳。
張卡得2000蚊limit有鬼用。
唔讀好啲書，你第時聽踎街都得。
嗰度有班怪叔叔睺緊個啱啱放咗學嘅正太，我哋係咪應該報警？
袁世凱復辟帝制只係維持咗83日，再過多幾個月仲病死埋。
香港啲公屋真係好難申請㗎！嗰張form要填一百幾樣資料，又要交呢樣嗰樣文件！
我跟日期排好晒啲相，你唔好攪亂個次序啊。
條八婆梗係收到風今日要俾個鹹濕大老細照肺，先至打扮到咁姣嚟返工啦。
你有乜理由要我道歉啊？我冇做錯。
媽咪出街嗰陣，我就會負責睇住我細佬。
佢喺監獄行為良好，所以提早放監。
佢見勢色唔對，立即豎起枝白旗投降。
佢當我係眼中釘，我做乜佢都唔中意。
議員對於佢嘅濫權行徑窮追猛打。
酒精搓手液通常係七十至八十度。
你唔識計呢條數？你阿爸教數學個喎，咁近城隍廟都唔求返支好籤，認真戇居囉！
呢個廚師功力上乘，煮嘢包好味。
我哋之間有嗰句講嗰句，從來唔講大話。
呢間補習社專宰肥羊㗎，乜嘢都收你錢。
因為通脹，呢條跑道嘅造價上升咗百分之十。
要預防皮膚癌，記得要避免暴曬。
喺新公司冇人冇脈，想升職冇咁易。
大家今晚咁高興，真係要賀一賀佢喇！
呢個地方自古以來就係中國領土。
佢明明係無辜，但係法官誤判佢有罪。
啪完針鎮靜劑，佢瞓到成隻豬噉。
見工前刷令對鞋，畀人印象會好啲。
呢盆盆栽嘅枝葉太多，要修剪一下。
以下係一啲減少家居垃圾嘅辦法。
研究發現穿山甲係新病毒潛在嘅中間宿主。
有個目擊者話聽到好大聲呯一聲。
你個書包咁重，你究竟有冇執過㗎？
有請主席向主禮嘉賓致送紀念品。
佢一分鐘吞到一個漢堡包？真定假呀？唔好吹水喎。
佢參加咗歌唱比賽之後，一舉成名。
你入去圖書館嘅時候一定要出示學生証。
警方喺佢嘅行李入便揾到大量可卡因。
好彩有帶遮啫，唔係實變落湯雞。
我想開始寫日記，所以我係書店買咗本日記簿。
今次公司蝕咁多錢，老細肯定揾我嚟祭旗。
羊毛出在羊身上，世界上冇免費午餐。
從阿思啲言行舉止就知佢係一個有教養嘅人。
乜個喇叭啲聲咁拆嘅？都係熄咗佢先。
仲有成個月先決賽，你咁快就打定輸數嗱？
呢個係我最後嘅勸告，你聽唔聽由得你。
佢係個好醒目嘅人，最叻見招拆招。
佢表演嘅呢套功夫，行雲流水，非常自然。
樓下個公園成日有班飛仔係度食煙
我見呢本雜誌新出，咪貪得意買嚟睇下囉。
我中咗六合彩，今次真係家山發喇！
我作為呢個牌子嘅用家，覺得佢哋嘅售後服務好唔妥。
家下我個樣生得好老咩？做咩叫我做叔叔唧！
佢成日要返大陸公幹，響兩邊趯嚟趯去。
至於佢點解會喺日本就不得而知嘞。
佢成晚都瞓唔著，響張牀上面捵嚟捵去。
呢個庸醫一年都唔知呃咗幾多人。
佢鼻敏感咗三十年，最近先至發覺原來罪魁禍首係花粉。
發言人重申佢哋絕不向恐怖份子妥協。
你呢個星期返足七日工，幾時先休息呀？
如果你見到我暈咗，你唔會袖手旁觀啩！
佢係個恪守諾言嘅人，話做就做。
呢個商場有提供租借雨傘嘅服務。
你啱啱出糧就話窮，又拎晒啲錢去鋪草皮呀？
班怪獸家長有冇諗過佢哋仔女嘅感受㗎？
當時全國各地文人積極呼應「我手寫我口」原則。
依家我哋忙到踢晒腳，真係抽唔到人手幫你。
你唔好見人哋靚，就對人有非份之想喎！
你send咗email畀個客未？
螳螂捕蟬嘅寓意係，目光短淺嘅人追求眼前嘅利益嗰陣，往往忽視周圍嘅危險。
馬鞍山鐵礦場喺1976年停業。
為咗保障數據嘅真確性，訪問可能會被錄音，但只會用作內部參考。請問可唔可以開始訪問呢？
我冇邀請咭㗎，我搏懵行入去㗎咋。
唔好咁憂愁啦，女朋友走咗咪揾過個囉。
做乜要專登過嚟啫。打個電話咪得囉。
老師俾咗貼士我哋，話測驗會出邊幾題。
嗰個人明明退咗休𠺝，點解可以翻閹？
只要P圖技術好，豬扒都可以執到變女神。
唔使驚，有我陪住你。要驚就兩份驚。
一見到你，我就情不自禁想錫你。
大個女喇，要記住你今日所做嘅事，第日都係要自己埋單㗎。
你做乜咁惡喎？人哋唔識做吖嘛。
我寫咗個程式去計2至100000之間有幾多個質數。
有手提電話真係方便，大家隨時隨地都可以揾到對方。
三權分立嘅原意，係想將權力分散，等佢哋可以互相制衡。
香港其中一個解放軍軍營喺九龍塘。
紅組同綠組勢均力敵，究竟邊隊會勝出呢？
阿松老屈我偷食咗嗰件蛋糕，但係冚世界都已經睇到佢咀角嗰啲忌廉。
我中學入咗間「和尚寺」，一路都未試過同女仔講嘢。
我深深噉吸咗一口氣，然後再呼出。
醫生，我喉嚨有啲痰，咳唔到出嚟呀。
而家先去搭車嘅話，啲時間會好抆。
嘩，成個choir完全唔和，炒晒粉喎。
依家唔好理啲濕碎嘢住，搞埋啲重要嘢先。
人都死咗咯，你怪責自己都於事無補㗎啦。
而家已經係夜深喇，請將音量收細。
食飯嗰陣，佢哋隻狗就喺側邊吼住。
我被佢嘅誠意打動咗，願意加入佢嘅團隊。
佢誠心向神父告解，希望獲得天主寬恕。
呢度嘅機制好透明，有利市民去監察政府。
佢嘅past paper好齊。
民間傳説包拯日審陽間，夜審陰間。
大學每年都會調查畢業生嘅就業意向。
個男人𥇣住個民警，握緊菜刀擺出攻擊嘅架勢。
嚟緊有個工作坊教人製作甜品，你有無興趣？
唔想做就唔好做啦，勉強冇幸福呀！
試下放低你嘅偏見，好好同佢相處下啦。
佢冥頑不靈，繼續偷懶，以後唔會有出息。
大多數同學畢業後投身社會，成為上班一族。
呢個士兵俾敵軍捉咗。為咗唔泄漏情報，佢慷慨就義俾敵軍殺死。
唔好望住啦，人哋女仔嚟㗎，幾唔好意思呢。
我真係唔係幾好意思去勞煩人哋。
佢姦殺咗咁多女人，家下畀人監生打死，死有餘辜啦。
我幫佢修飾佢啲畫，幫佢加返背景。
佢撞車撞到個脾臟大量出血，結果要切咗佢嚟保命。
蘇聯解體之後，好多小國都宣佈獨立。
蜂巢板嘅優點係輕得嚟唔會唔硬淨。
佢當住我面嘅時候就好好，但係背住我嘅時候就講我壞話。
水浸眼眉喇，你重可以咁滋悠淡定？
喺常温常壓之下，水會喺攝氏０度結成冰。
做咩咁諗唔開要走去reg呢科呀？個個讀親都爛grade㗎喎。
佢都咁大個人啦，點解仲係咁唔嗅米氣㗎？
啲瘦骨仙成日喺度嘈嘈嘈，根本都冇諗過我哋呢啲肥仔嘅感受！
新中國成立之後，皇帝嘅後人都變成平民喇。
佢真係失魂喇，漏咗條鎖匙喺度𠻹。
呢對鞋嘅質地比較粗糙，夏天著會舒服啲。
俾水淋濕咗嘅電路板已經損壞咗，唔好再用喇！
每逢冬天，我啲同學都請我食凍柑，貪我夠暖。
你身體咁差，點可以兼顧兩份工啊？
條褲本身冇咩，係你着上身就有啲doot囉。
私隱係指一個人嘅個人資料、私生活、私事。
無疑佢係一個好人，但係佢唔識做一個好老闆。
琴日搭地鐵嗰陣有個阿叔笑淫淫噉望住個後生女。
既然佢都唔睬你，你就唔好死心不息咁揾佢喇。
行內對於新產品嘅發展普遍持觀望態度。
佢哋一路巡遊，一路吹住泡泡，宣揚分享快樂嘅訊息。
你可以搭巴士或者地鐵去鴨脷洲。
我要去銀行轉帳，今日同唔到你食飯。
極力子如果控制適宜，當然順頭順路啦；假如控制不當，就瓣瓣唔妥。
班同事唔滿意佢成日擦波士鞋，所以杯葛佢。
唔經唔覺，又到年尾喇，時間真係過得快嘞。
細路你唔好再喺度嘴招招喇，快啲食嘢啦。
你個樣好似好勉強噉喎，唔願做就出聲啦！
呢個大project我哋已經做咗成年㗎喇。
佢落雨冇帶遮，搞到成身濕笛笛。
我知你好鍾意聽音樂，但係都唔使咁大聲㗎？
由今日直至下個月中，有得儲印花換公仔。
兩梳蕉噉過去好似唔係幾好，不如帶枝酒啦。
「唔關你事」呢句嘢真係好hurt。
聽力受損係以前好多風炮手嘅常見職業病。
我覺得紅白藍係香港庶民文化嘅象徵。
食煙同肺癌之間並冇絕對嘅因果關係。
對住班細路，我讓半臂都打贏佢哋啦。
呢件事就兩睇啦，唔一定係佢所講嘅噉。
你望住啲飯唔食，誓願呀？快啲食啦！
頭先小弟唔識嘢冒犯晒，各位請多多包涵！
佢好鍾意收集銀器，擺到成個櫃都係。
過咗十一點，淨係女仔先可以入嚟㗎。
我啱啱俾人打劫，唔該幫我報案吖。
而家你梗係嘆啦。生咗仔就唔係噉講㗎喇。
你坐到歪身歪勢，第時好易頸梗膊痛。
五千蚊港紙一張凳？坐喺上面可以醫cancer㗎？
呢部機器好複雜，需要相當嘅技術先可以操作。
嚴格嚟講，八爪魚八隻觸手中只有兩隻用嚟行路。
我有時會食黃丸仔收鼻水，但係食完會眼瞓。
連親生骨肉你都殺，你仲係咪人嚟㗎！
佢有心臟病，而家排緊期做手術。
啲官淨係識耍太極，唔好咁大期望呀。
個男仔真係慘，養咗便宜仔咁多年今日先發現。
同樣，兩隻相距好遠嘅語言，都會因為政治因素而被劃分為方言。
煮兩味家常小菜，對佢嚟講只不過係牛刀小試。
雖然佢一直領先，但最後棋差一著，輸咗比賽。
見到其他人玩得咁開心，佢都躍躍欲試。
佢得閒無屎屙，拆晒屋企啲食物包裝。
佢哋兩個最終可以走埋一齊，呢段姻緣真係羨慕死人。
而家通脹咁勁，個個都係百萬富翁啦。
佢為咗服務社會，所以加入輔警。
好多人以為「白卡」係精神病先拎得，其實唔係㗎。
小學嗰時啲老師成日送文具套裝。
政府決定減低對本地農夫嘅補助金。
我哋而家雖然係蝕緊錢，但係長遠嚟計我哋一定會賺錢嘅。
尋日我囈咗阿松一輪佢先肯借兩舊水畀我。
呢啲小動物全部都無家可歸，好可憐。
而家Facebook有得開直播。
佢成日話自己有幾醒，其實咩都唔識。
喂，兩家當初結咗婚，白首兩家要諧和。
今日嚟唔到開會嘅成員，記得要睇返會議記錄呀！
喺氣候議題上，年輕人係好重要嘅持份者。
你真係唔好同佢一齊，佢出名花心。
主人家太客氣喇，我反而覺得唔自在。
佢喺麻雀館出千俾人捉到，俾人打咗一身啊！
呢本雜誌係月刊嚟嘅，要月頭先有貨。
遇到難關嗰陣都要頂硬上㗎啦。唔係點攞冠軍。
你要為自己訂立一個長期嘅目標。
呢度冇高樓大廈，空氣又好，好啱一家大細嚟度假。
我寫嘢係曲定圓，都唔駛額外説明㗎啦。
嗰個留學生俾人呃錢，冇咗幾十萬。
唓，有乜咁難啫，三兩下手勢就做得低佢啦。
有fans揾佢影相，佢有啲為難不過最後都肯影。
植物嘅根會吸取泥土入面嘅養分。
你唔好再打俾我啦，我而家忙到踢晒腳呀！
得罪講句，你咁嘅成績冇人會請。
呢間cafe做咗兩年都未翻本。
呢條公式可以計到三角形嘅面積。
入呢間大學嘅首要條件係考試成績好。
當地內亂連連，苦嘅始終係民眾。
今日天氣咁熱，不如一齊去游水啦！
阿明口窒窒噉問：「你-你-你叫做乜-乜嘢名啊？」
電視台而家冇嘢好播就叫啲花旦出嚟唱年代金曲。
乜你數學咁屎㗎，三歲細路仔心算都快過你。
兩個部落為咗爭地盤而互相廝殺。
老闆交帶落今個星期日要返工呀。
喺球場入面我哋為各自嘅球會搏殺，但係喺球場以外我哋係好朋友。
經過藥房，幫我隨手買包M巾吖。
食埋咁多肥膩嘢，小心心臟病啊。
唔好行咁快啦，歇一歇得唔得啊？
佢想令世界更加和平，好有大志。
啲相係喺專業影樓影嘅，所以唔會有問題。
男人老狗驚曱甴，你有冇搞錯啊！
雖然語言不通，但係佢哋兩個一見如故。
瑞士係世界上歷史最長嘅中立國。
過山車都唔夠薑玩，正一冇膽匪類。
一旦防線崩潰，戰事就好可能會輸。
引水人負責喺水域內引導船隻進出。
準備好晒啲嘢，你先話取消，咁我呢幾日做嘅嘢咪鳩做？
嘢可以亂食，説話唔可以亂講。情侶分手好多時就係因為啲人口不擇言。
好多馬拉松嘅參加者都因為體力不支而被送院。
佢啱啱蘇完未收肚，仲dur緊皮。
呢個辦法都可行嘅，即管試下啦。
我哋家族出咗你呢個咁嘅賣國賊，真係家門不幸！
齣戲嘅依個位充分表現出作者果份矛盾嘅心境，我忍唔住拍案叫絕。
老婆而家有身己，粗重野等我嚟做。
佢好孤寒，問佢借十蚊都要囈契弟咁囈。
佢咁話我，其實係想指桑罵槐，鬧你！
呢場比賽，家明同家傑雙雙出局。
你再唔倒晒啲過期食物嘅話，佢地就會漚到臭晒㗎啦。
乜個鏡頭咁雞嘅？朦到乜噉點影啊？
《蒙羅麗莎的微笑》是達文西的佳作。
佢好有口齒，話咗還錢就一定好還。
唔好咁緊張份工，豁出去你會開心啲。
我今年決定扚起心肝做運動減肥。
財叔做咗左邊小腸氣手術，遲啲諗住做埋右邊。
情敵多多我都唔怕，我有信心好快就可以奪得佢嘅芳心。
自然數由一加到十嘅總和係五十五。
牛熊證係其中一種最受香港人歡迎嘅投資產品。
啲貨俾人搶晒，今次真係血本無歸嘍。
你成日講大話，我唔會再信你喇。
佢一日一日咁變壞，令到父母痛心疾首。
經過雨傘運動一役，政府同市民嘅矛盾又加深咗。
佢由出街拎袋、食飯埋單、到大學功課同日常生活都要男朋友一腳踢，真係有好嚴重嘅公主病。
做人志向要遠大，唔好淨係顧住目前。
你多唔多member frd？
要趁英磅紙水低，衝去英倫旅行。
亞文聽日要去德國，我會幫佢搬行李去機場。
影壇多位資深演員今年相繼謝世。
你已經四十幾歲人，依然係寡佬一名。
只靠加税嚟增加收入，可能會事與願違。
支眼藥水好揦呀！係咪過咗期㗎？
由於品質欠佳，我哋決定更換供應商。
佢哋淨係識得高談闊論，又唔諗下嗰問題喺邊度。
睇在我哋多年嘅情誼，我幫多你一次啦。
面臨破產嘅希臘會求取俄羅斯嘅幫助。
新年就梗係要着到紅扑扑先好意頭吖嘛！
而家佢哋杯緊阿明，你同阿明玩嘅話跟住都會俾佢哋杯㗎。
近期劫案增加，市民要提高警覺。
好彩你提醒我咋！我差啲唔記得咗添。
我哋都係打開天窗説亮話啦，唔好嘥時間喇。
咁樣喺網上圍爐取暖冇意思架喎，聽嚟聽去都只係自己人嘅諗法。
我想同大家講一個關於恐龍嘅故事。
佢一直都揾唔到工做，越來越潦倒。
佢轉咗學校之後，成績突飛猛進。
啲生意咁差，扣埋租金同人工，就冇錢落袋喇。
久一做啲久二做啲，一定做得完嘅。
香港大學係喺1910年創立嘅。
今日請到黃生幫我哋解構政府施政失誤嘅原因。
記住將食剩嘅飯餸放喺雪櫃，保持新鮮。
等BB大個啲我想換一架士的車呀。
喺三日三夜缺水缺糧嘅情況之下，佢哋竟然冇死到，真係奇蹟啊！
就嚟開學喇，係時候要籌備招下莊嘅活動喇。
我成日食晚飯食到好飽，但到半夜都會口痕，想食零食。
間間飯商嘅飯盒都咁難食㗎喇，唔駛再重新招標啦。
佢結咗婚之後，成個人改變咗好多。
佢知我等錢使，所以喺我賣樓嗰陣係噉壓我價。
佢成日講嘢有骨。話我夠直，其實話我講嘢唔經大腦。
佢準備不足，俾人問到啞口無言。
你睇吓個八婆對住條仔發曬姣咁，又跌膊又咬唇，莫非真係飢渴成咁？
佢哋結婚喎，你去唔去教堂觀禮啊？
個天突然落雨，我又冇帶遮，咪變成落湯雞囉。
你未食飯就食藥，因住會胃痛呀。
乜你一抽二褦噉呀？快啲入嚟坐。
仲諗？條友咁乞人憎，開佢波啦！
佢哋一知道有遊戲機玩就會心散。
今日婆婆八十大壽，我要去佢屋企同佢祝壽。
佢用咗隻好高級嘅鞋油，擦到對鞋令一令。
佢講句嘢都震，做嘢唔慌叻得去邊。
呢間大學何止係香港第一，仲要係亞洲第一。
阿明喺前面帶路，我哋就喺後面跟住行。
身為香港嘅公民，要對香港有承擔。
你咪咁開心住，60分先合格啊。
每間公司都想壯大自己嘅事業版圖。
要你等咁耐真係唔好意思啊，等我請你食飯補數喇！
睇住同伴離世，嗰種心情難以言喻。
唔好一味反對啦，聽下我哋嘅解釋啦！
導盲犬做嘢嗰陣，唔好亂咁餵嘢食畀佢哋。
佢阿爺畀人賣豬仔賣咗去舊金山 。
張梳化明明咁大，你做咩逼埋嚟啫？
個主席諗住自己大晒，唔使聽啲會員嘅建議。而家啲會員話要佢落台，佢真係玩下玩下玩出火嘞。
嗰度有幾架壞車喺度阻塞交通喎。
烏燈黑火邊做到功課啊？開燈啦。
佢平時冇煮開飯，所以今日要整嘢食就雞手鴨腳。
年青人要喺社會做事，磨練吓自己先至會成長嘅。
呢本書到期喇，我仲未睇完，所以今日要去圖書館續期。
我個數學老師可以喺黑板徒手劃個圓形出嚟。
呢幾日思緒混亂，提唔起精神開工。
我想同你比賽跑步，睇吓邊個跑得快。
大部分細路仔朝頭早都賴牀，唔肯起身返學。
唔使驚喎，我地成班兄弟實會傍住你。
你阿叔我做咗咁多年人，有咩風浪未見過？
你做完功課就可以去樓下大堂玩嘞。
呢個人渣謀財害命，抵佢坐足一世監啦！
唓，佢講就天下無敵，預咗佢冇料到㗎啦。
嗰啲高達係佢嘅寶貝嚟，唔掂得㗎。
其中一個評判係佢呀媽，贏都贏得唔光彩。
明明搭地鐵5分鐘就到，係都要行路，你真係有自唔在，攞苦嚟辛。
唔好意思，醫院裏面唔准食煙㗎！
嗰份報告咁遠，仲有成個星期先交，搞掂咗呢份先啦！
阿爸喺今次車禍度死裏逃生，保住咗條命。
間舖吊高嚟賣嘅，個手袋用假皮都賣到成二千蚊。
火牛過唔到電，唔知有冇得整呢？
佢喺呢間公司扮演一個好重要嘅角色。
8月11號「山之日」係日本新近嘅公眾假期。
銀行將喺星期一向新存户徵收新收費，而舊存户則會到四月一日先開始徵收。
佢嬲到走咗喇！一日最衰都係你啊！
你唔駛對佢講嘅嘢耿耿於懷吖，佢冇心嘅。
我阿爸係腦神經學家，專門研究神經元之間嘅電訊號。
次文化可以反過嚟成為改進主流文化嘅養份。
喺社會學上，芝加哥學派成日都會用由下而上嘅方式去分析城市現象。
中國市場對外開放俾世界投資者。
同人講嘢記得要有禮貌，唔係因住俾人鬧你冇家教呀。
佢移民之後喺唐人街啲工廠仔度車衫。
鬼叫我細個唔讀書，而家咁低學歷邊度都唔請。
你讀嗰科算把啦，出嚟實揾唔到錢。
先唔好話你咁冇口齒，就算你有，我都信你唔過。
我哋校隊喺校際比賽包攬五面金牌。
最近嗰間公司又翻兜佢以前啲飲品包裝喇。
嗰陣我哋一家五口住一間板間房，放學返嚟仲要幫手黐膠花。
唔好喊啦，至多我請你食雪糕吖？
我只係可以約略解釋理論層面嘅嘢，至於實際操作，你要自己摸索。
「呢包奶幾多錢？」「五蚊零五毫。」
佢已經單身咗十年，唔怪得佢日日都發仔狂。
我扶住枝士的，沿路慢慢行去巴士站。
佢成日想中六合彩，但係廿年嚟連安慰獎都未中過。
科學家擔心人工智能終有一日會取代人類。
你咁好食懶飛，第時屋企冇錢俾你你點算？
趙雲大擺空城計嚇走曹操，真不愧係一身是膽。
今年馬拉松有幾百個參賽者爭冠。
我以為佢未結婚，殊不知佢連仔都生埋㗎嗱？
你唔好老奉覺得我一定要幫你訂酒店喎。
我哋嘅增值服務包括來電轉駁同留言信箱。
嗰個太子爺將佢爸爸留俾佢嘅遺產都使得一乾二淨。
呢個肥妹咁得意嘅？你個女嚟㗎？
啲「愛國團體」喺立法會門外疊晒馬，虛張聲勢！
陳大文今日入冊，個個朋友都叫佢執番梘嗰陣小心啲。
我啱啱右邊眼眉跳，一定係凶兆喇。
做好心畀咗啲錢人搭車，點知係呃人唧。
佢件蛋糕大過我嗰件咁多嘅？大細超喎。
花樽，冷氣機底盤之類有積水嘅容器就要定時清理。
雯雯笑起嚟好靚，隻眼個卧蠶好似識笑咁樣。
兩地加強經濟合作，係必然嘅趨勢。
下下要上庭，我重有時間做嘢嘅？
想拋我浪頭？慳返啖氣啦，阿叔嚇大嘅。
要我成個禮拜唔食煙真係好痛苦㗎！
佢太多盲點喇，一時三刻好能令佢明白個問題癥結。
我叫你扮我男朋友呃住阿媽㗎咋，你唔好咁入戲呀。
佢係有錢仔，喺呢度打橫行㗎，差佬都奈佢唔何。
記得每個細節都要執到正，唔好予人口實呀。
美國嘅國號係「美利堅合眾國」。
我心意已決，你哋唔使再勸我啦。
我擦傷之後，個膝頭哥就有條痕。
佢最鍾意發噏風，你唔使理佢㗎。
舍監今晚打蛇呀，唔好帶人嚟喇！
甲：「好春廢啊你，仲話自己係羽毛球王子。」乙：「咩啊！今鋪讓你咋，我平時不知幾春勁！」
居然得一個人嚟呢個活動，實在係枉費大家籌備嘅心血。
上次我哋作客都炒佢哋三粒，聽日到我哋主場應該會踢得更好！
佢講嘢不著邊際，令人覺得煩厭。
我呢架老爺車係我老豆留俾我㗎，唔值錢，不過有感情。
佢份人幾好人事㗎，有咩唔明就去問佢啦。
結果今次我哋請咗呢隊band做表演嘉賓。
今晚加料，斬啲靚叉燒俾大家食吖。
呢隊波「落筆打三更」，開季第一輪已經連輸三場，睇嚟今季有排捱。
個售貨員喺度解説緊件產品嘅功能。
佢發咗達之後就六親不認，睇唔起我哋啲窮親戚。
阿哥每個月都會俾錢阿媽貼吓屋企使費。
佢學識廣博，熟識天文地理、物理化學，以至於政治經濟。
今年疫情嚴重，搞唔成ocamp喇。
所謂「有人辭官歸故里，有人漏夜趕科場」，政府問責團隊早排發生「跳船潮」，幾位高官提早退休，但就有反對黨成員寧願退黨都要補上空缺。
見我燶口燶面咗成日都仲唔識氹返人，我條仔正一鈍胎嚟㗎！
我爸爸媽媽成日少少嘢就開火㗎喇。
呢個枕頭唔夠厚，打側瞓托唔住個頭，都係打昂瞓舒服啲。
今次考試，每人可以帶一張貓紙入去。
香港銀行體系十分穩健，銀行有充足流動資金應付公眾嘅需要。
雖然天色已晚，但係街上面仲有好多人。
我做咗份功課，但係唔記得咗帶。
一九四零、五零年代，貧民嘅居住環境非常惡劣。
好日都唔見你，一見到你就問我度水？
佢思想好保守，一定唔肯同居嘅。
佢太太將屋企打理得井井有條，一啲都唔使佢擔心。
你做乜染到個頭鬼五馬六啊？成個飛女噉！
佢運用高超嘅鋼琴技巧彈咗首聖誕歌，粒粒音都好有感情，真係聽出耳油呀！
對家使橫手，我哋就企硬奉陪到底。
新藥要做到商品化仲要努力好多年。
佢欲蓋彌彰，令到大家可以肯定兇手就係佢。
呢個袋要3000蚊簡直係敲竹槓。
另一邊廂，有啲人批評電影嘅推理元素少。
忙完一輪之後，佢去咗泰國充電。
呢間公司人丁單薄，點夠對面砌呀？
呢間電視台拍劇成日飛紙仔，所以前後唔連戲。
公司今個年度純利比預期少，希望每個部門都幫手開源同節流。
章節會按時序、議題、情節發展階段等因素而決定點樣分設。
你個樣背光，影相最好用閃光燈。
佢人仔細細就咁成熟，真係好難得。
啲記者菢咗成朝，但係都仲未見特首出嚟。
非筆墨可形容 (文字都唔可以形容到)
我想著粉紅色嗰條裙，但係實在太巢喇。
你唔係做就唔好喺度指手劃腳啦！
唔開心嘅嘢，過一排就會唔記得㗎喇。
我哋之間唔算相處得好舒服，只係大家都唔踩大家條界。
我唔係好likey佢㗎咋，但係鬼叫你中意佢咩。
政府一陣間會開個記者招待會，交代疫情嘅最新進展。
劏條魚啫，唔使咁驚青喎，定啲嚟。
佢一個人負擔成頭家，好吃力㗎！
一款減肥產品含有受管制西藥成分，會危害健康。
佢掀起塊面紗，先知佢係男扮女裝嘅。
櫥窗入面放咗各式各樣嘅蛋糕西餅，真係好吸引。
難得大廚大駕光臨，多謝賞面啊。
佢真人個樣好平凡，一啲都唔似明星。
我哋嘅產品主要針對一班青少年。
睇唔睇到多蓮娜飛晒釘咁？實係今日冇帶bra啦。
佢啱啱失戀，你同男朋友喺佢面前咁恩愛，攞景咩！
I mean，廣東話同普通話係兩種語言囉。
火勢咁猛，再唔斬纜就火燒連環船㗎喇！
佢一拎到三粒星，就馬上入紙申請公屋。
度自動門壞咗，你要自己拉開度門。
你細個有冇試過俾老師罰扭耳仔？
嘩你要我一個鐘頭之內寫好十篇文。做你條命咩，點做呀？
架車卸晒啲貨未㗎？司機仲要走多轉㗎。
你知唔知呢座火山有幾多年歷史？
視障人士用嘅手杖係可以伸縮㗎。
啲貨佢負責點收嘅，唔夠數就問佢啦。
你揸車揸到噉，知唔知個死字點寫？
為配合市場需要，公司趨向多元化服務。
我哋出盡九牛二虎之力，先至贏佢哋一分咋。
你要用陰力撳，先唔會整壞部機㗎。
佢冇同理心㗎，睇住人俾人打仲笑得出。
消防員喺火場度救出一個細路仔。
今次佢本來有機會贏比賽，但佢冇參加到，令佢悔不當初。
反叛嘅年青人經常對父母嘅勸告充耳不聞。
佢喺廣州撈唔掂咪返落嚟香港做嘢囉。
我哋要將三個人嘅力量合而為一。
大家都係香港人，應該同舟共濟。
佢過身之後，邊個會承繼呢間屋？
凡事都唔可以咁武斷，要了解清楚先好下判斷。
老婆同阿媽嗌緊大交，順得哥情失嫂意，我幫邊便都死。
佢份人收收埋埋噉，都唔知佢諗乜。
你成身臭亨亨噉，快啲去沖番個涼先啦。
我啱先撻咗大佬嗰朵，佢地嚇到就嚟死咁濟。
我阿爺阿嫲冇腦退化呀，仲好精靈。
大學畢業之後，就冇人知佢嘅去向喇。
我今個月洗突咗，搞到入不敷出。
呢款價值連城嘅名車喺全球只係得100架。
我同你之間嘅差異，在於你係有錢人，我唔係。
佢利用民眾嘅反戰情緒，因而當選。
唓，你喺外國浸完返嚟，啲英文咪又係咁廢。
單靠一個人嘅力量係唔會成功嘅。
我哋唔應該低估地區衝突嘅可能性。
通常人哋淨係會留意到一隊樂隊嘅主音。
結婚咁大件事，你唔可以咁輕率決定㗎。
呢個鬼故嘅由來原來係因為有人係廁所冇閂水喉。
香港嘅赤麂會畀人誤以為係黃麂。
公司業績咁理想，多得一班勤力同盡責嘅員工。
買大開細，買細開大，今日真係唔好彩。
佢最近啲行蹤咁隱秘，應該係做咗虧心事。
你鍾意zoom近定zoom遠都得。
阿sir每次上堂都會同我哋玩遊戲。
你著露膊衫返工著實唔係幾適合。
起條行人天橋都收幾十億，咁樣cap水好過去打劫銀行啦。
同學參觀博物館，都興致勃勃噉欣賞展品。
嗰間黑店嚟㗎，上次阿媽去買滑鼠，俾佢哋鋸咗一千蚊。
今日下晝打風唔使返工，終於俾我偷得浮生半日閒
如果你宜家揀唔到嘅話，可以拎本catalogue來參考下喎。
你今日生日，影相企喺正中間啦！
佢地全部都係亡命之徒，為咗錢做乜都得，連命都可以唔要。
同成班麻甩佬去燒嘢食，一條女都冇，好基呀！
咁多年冇見，珊珊而家已經亭亭玉立，大個女喇。
你唔好當正自己係人哋條仔至得𠿪，人哋當你係兵咋戇鳩仔。
我仲未睇《大時代》㗎，你咪劇透！
呢啲工程長做長有，入呢行唔使驚失業。
佢整爛我個袋不特只，仲食晒裏面啲零食添啊！
我哋最新嘅防疫孖寶：口罩同面罩。試吓啦！
佢成日都西口西面，好似嬲咗全世界咁。
甲：「單嘢幾時㗎？」乙：「就尋日咋。」
佢係一個恬靜嘅女仔，唔太講嘢。
佢洗碗洗得多，搞到隻手起晒泡。
好多有心人完善返條山路俾人行。
佢響晒口話自己一定贏，唔得嘅話就好冇面。
你唔係孤軍作戰㗎，我哋個個都支持你。
呢個計劃搞到一鑊粥，個負責人係咪鳩做㗎？
佢見到殺父仇人，忍唔住怒火中燒。
做乜喺度飲悶酒啊？揾埋我吖嘛。
旅行社安排不周，竟然安排對陌生男女同居一室。
日本除咗有魚嘅刺身，仲有馬肉刺身。
我至少senior過班舊人，唔會畀佢哋恰得到。
你既然去開圖書館，咁就順便幫我還晒啲書去啦。
佢嘅演唱會請咗一隊交響樂團伴奏。
面對外敵，我哋必須竭力保衞我哋嘅家園！
張梳化好啞色，同間屋唔係咁襯。
佢做咗十年，終於成為香港有名嘅髮型師。
香港嘅紙幣有好多種唔同嘅顏色。
圖書館張張檯都擺晒袋霸位但又冇人坐，我真係好躁。
兩國都希望通過友好協商解決呢個問題。
我哋有家庭聚會嗰陣，就會閒話家常。
如果我有多餘嘅錢，我會買一部數碼相機。
佢期待啲仔女大學畢業之後，可以養返自己。
連戲嚟講，服裝、道具、情緒、動作、劇情發生嘅時間，都要顧及。
由於競爭激烈，上半年業績強差人意。
佢邊係想辭工吖，跳下草裙舞想加人工之嘛。
佢三科肥佬，所以要冧班重讀一年。
嘩！你做咩身水身汗㗎？出面得九度咋喎。
我哋呢度唔係一言堂，個個都可以發表意見。
佢好鍾意搽呢隻粉紅色帶閃粉嘅唇彩，話閃令令好靚喎。
佢想點都好，唔好麻煩到我就得。
工程進度緩慢令到預算增加咗兩成。
如果你有小小嘅成就就自滿，你就唔會再進步。
呢個慈善機構以扶弱濟貧為己任。
你成日搞埋啲走私勾當，好心你揾返啲正當嘢做啦。
唓，呢啲公仔車咪又係得個睇字，行多兩步就冧架啦。
佢成日食糖，五歲就有一隻蛀牙！
你問咁多做咩啫，都唔關你事，正一八卦妹嚟。
佢嘅建議不切實際，所以不獲接納。
記者潛入工廠調查工人被剝削嘅情況。
佢乜都唔識，就喺度隨口噏當秘笈。
我要摷返份檔案出嚟，好重要㗎。
香港大部分餐廳食肆都設有加一服務費。
條deadline係今日，但係未做曬。
戲中有唔少超有共鳴嘅對白，好多人睇完呢套愛情電影嘅comment都係「喊到傻咗！」。
家下風頭火勢，都係唔好去嗰度旅行住喇。
頭先有人跟住我，我轉左四次車先至撇甩到佢。
因為試卷內容外泄，所以今次考試會轉用後備試題。
你成日偷懶，因住俾老細炒魷魚啊！
個茶煲煲完水會好熱，唔好掂住。
將軍澳入面有一個堆填區，所以空氣質素唔多好。
佢一聽見話我有傷風，即刻就彈開。
每年東華三院嘅總理都會喺上環文武廟舉行秋祭典禮。
我老竇懶煲老火湯，通常滾個菜心魚蛋湯就算。
而家走會冇晒啲佣金㗎喎，梗係幾大都唔辭職啦。
我阿媽以前鍾意過一個黑社會頭馬，有過一段江湖情。
佢成個病壞噉，你仲叫佢跑兩圈？
食完飯唔想周圍fing，摺陣拉先。
都未坐定，已經叫咗兩客海老。（《香港料理》歌詞）
向前一直行，見到條路叉開咗嗰度轉右。
黑警會同自己大佬講警方有啲咩行動。
哎呀，個驚喜party我唔覺意穿咗煲俾佢聽𠻹！
你唔好睇佢爛身爛勢，佢喺彌敦道有幾個冧把揸手㗎。
啲八卦雜誌好鍾意加鹽加醋，啲明星落街食餐飯，都可以包裝到好似驚天動地嘅大新聞咁。
請問你想啲牛肉全生、半生熟定全熟？
如果你對我唔住，我實喺你父母面前數臭你。
佢隻身飄洋過海，去開拓佢嘅夢想。
呢套戲做來做去都係嗰味，睇嚟個導演技窮喇。
件衫攝得唔好，所以而家fet哂出嚟
我地著埋一條褲，點會唔幫你呢。
做激光矯視咪一勞永逸囉，唔使再戴眼鏡。
教育署負責監察中小學嘅教育情況。
個廁所好餲呀！你痾尿可唔可以痾準啲呀？
阿松一聽到人提起考試就借題發揮，喺度大講自己上次考第一嘅事。
個差佬話，我再唔走嘅話就落差廚喎。
為咗隆重其事，我哋請到校長嚟主持開幕儀式。
呢把刀嘅好處在於佢表面嘅抗菌塗層。
我懷疑我哋部門有鬼放料畀佢哋。
佢嘅話你都唔聽，你係唔係想死？
你自己夜晚唔瞓覺，食得鹹魚抵得渴，第二日係咁辛苦㗎喇。
當地居民投拆經常受到噪音滋擾。
對於撞邪嘅原因，坊間一直流傳好多種講法。
你個廚房百冇嘅，都係嗌外賣啦。
從往例可見，呢項試驗嘅成功率係好低。
呢啲課程冇人讀㗎喇，摺咗佢好過啦。
唔好睇阿傑斯斯文文，佢身手好好㗎！
呢款軟件咁新，同你個作業系統應該兼容唔到。
原來拉咗嗰個人叫馬某某，唔係馬某。
做模特兒，一般要有高瘦嘅身材。
歌劇喺香港嘅舉辦最早追溯到1960年代。
我份CV冇寫GPA，費事俾人問長問短。
失業同埋經濟低迷會導致社會動蕩不安。
比賽嚟到最後十分鐘，雙方取得均勢。
你有咩奇難雜症都可以問吓佢意見。
交咗個波俾你，你搞掂呢part再揾我啦。
佢發現對手並非等閑之輩，於是開始專心應戰。
我鍾意食生果，例如蘋果、橙、香蕉。
我去到望到個明星咁又點喎，都係得個睇字架啫。
聽講海外好多唐人嘅下一代都唔識講唐話喇。
佢哋有講有笑噉，唔似嗌咗交喎。
你嘅生活可能仲有好多其他嘢去做，但毛孩嘅世界就只有你。
佢啲戲咁屎，真係完全未夠班拎最佳男主角。
愛一個人要專一，唔應該見異思遷。
佢除咗十二歲嗰次盲腸炎之外，就冇做過手術喇。
樓價大跌，好多投資者都輸到頭破血流。
佢當時喺現場目擊槍手殺人嘅情況。
我一眯埋眼就迷迷糊糊噉瞓着咗。
我想開番間網上商店，慳返啲租。
啲街坊成日都指指點點，話佢係狐狸精。
你個仔而家喺我手上，準備一百萬贖金啦。
呢個音樂會慕名而來嘅人有好多。
黑猩猩同人類基因組相似度超過98%。
機場嘅乘客流量自沙士爆發以嚟下跌咗百分之八十。
連開二十鋪細，諗住買大啦，點知開圍骰！
黑社會當街曬馬，附近嘅居民驚到匿晒返屋企。
我哋學校嘅校刊係每個月出一次嘅。
我老婆正一大花筒，我賺幾多佢就用幾多。
我初初以為佢乜都唔識，點知原來佢扮豬食老虎嘅。
呢兩夫婦都咁後生，會唔會係奉子成婚啊？
我個account畀人ban咗。
希望可以同屋企人過一個温馨嘅聖誕。
個老人家病到得返半條人命，啱啱送咗入醫院，都唔知救唔救得返。
佢揸車撞親人，今次佢周身蟻喇。
法團主席嘅公司中標，仲唔係左手交右手！
星期日最正就係𨀤響張牀瞓餐飽。
老豆一返到屋企我就聞到佢對襪又酸又臭。
AKB48係日本人氣偶像團體。
呢度冇位擺BB車喎，你可唔可以摺起佢擺喺門口呀？
嘩，座山咁高行極都未到嘅，行到我哋個個hee hee hur hur咁。
大商團欺壓小商户嘅情況越嚟越嚴重。
啲人以為推淋巴可以減肥，其實都係去水腫啫。
呢間公司可以話係IT界嘅少林寺，訓練咗唔少人材，響果度做過嘅人技術都有返咁上下。
我攞條裙出嚟度下，發現唔係好啱身。
家下喺報社做記者，人工好奀㗎咋！
呢個人來勢洶洶，似乎有啲惡意。
佢話寫咗落監頭簿申請入眼鏡，但係我今日問過櫃枱仲未批。
中國中部嘅水災造成超過二百人死亡。
佢同老婆嗌咗交，而家連食飯都分開食。
上咗高速之後好順，半個鐘就去到。
二戰嘅時候，我從北方走難落嚟香港，投靠我阿叔。
佢話晒都係你阿哥，你哋應該互相照應嘅。
今晚我哋大排筵席慶祝阿爺八十大壽。
呢個鐘數搭地鐵冇位坐㗎，不如搭巴士啦。
我男朋友係個中央空調，搞到我成日都好不安。
神嘅存在，並唔係指實質嘅存在，而係精神嘅存在。
趕咗咁多路，今晚喺呢間酒店歇息啦。
你陣間仲要揸車㗎，唔好飲酒喇。
佢條裙先幾百蚊，用嚟襯裙嘅頸鍊就成萬蚊，真係妹仔大過主人婆。
政府就延續小販牌照事宜發出通告。
個故事我估到個開頭，估唔到個結尾。
有幾個財團對發展大嶼山好有興趣。
世界真係細啊，去邊都撞到熟人嘅。
佢俾人偷咗個銀包，所以要去差館落口供。
阿明高超嘅寫作能力令佢得到導演嘅垂青。
你唔好水人啦，張單明明聽日先到期。
乜鬼狗屎垃圾都send畀我睇，你煩唔煩啲啊？
呢間重工業集團今季無端端染指於娛樂事業，真係令人搲晒頭。
兇徒竟然喺鬧市開槍打劫，真係目無法紀啊！
响今時今日嘅香港，好多後生仔都揾朝唔得晚。
黃寶欣同黃翊為愛被雪藏，銷量同陳慧嫻睇齊。
成單嘢根本就係條友自編自導自演去攞着數！
現場冇打鬥嘅痕跡，而死者財物亦冇被搶去。
喂你條懶蟲仲唔起身？唔使返工呀？
表面佢係主管，實際上唔係佢掌權嘅。
佢哋兩個行到離行離迾，其他人一定以為佢哋係唔識。
你架車咁樣撞埋嚟，想收買人命咩？
佢唔要份工，我先執到死雞㗎咋。
啲咁嘅平價美容療程，做完有副作用時就真係貼錢買難受。
唔好再攪攪震喇！快啲開始做嘢啦！
十號風球仲走出街玩，你係咪壽星公吊頸呀？
食咗呢隻藥會眼瞓，千祈唔好操作機械。
個小偷啱啱想走，就撞正户主返嚟。
我父母辛苦咗咁多年，而家終於守得雲開見月明，可以享吓清福喇。
雖然佢係好MK，但係勝在份人夠真。
冇嘢，想問返你聽日係咪請咗假。
要完成呢個艱難嘅挑戰，佢需要過人嘅意志力。
我十二點之前要嘔篇五千字嘅文，食飯唔使預我喇。
如果呢個人打電話嚟呢，你同佢講我唔喺度吖。
佢嘅眼神好恍惚，係唔係唔舒服？
熱線由朝早八點開放到晚頭夜九點。
你踢完波個身一浸除，唔好行咁埋啦。
佢哋喺場館出面擺設咗幾個賣紀念品嘅攤檔。
政府提出優惠，以吸引外國商人投資香港嘅高科技行業。
佢叫我食曬佢，咁我梗係老閪都唔食啦！
你都黐黐哋線嘅，我做乜要同你講我做過咩唧？
如果你認定自己做得到，你就做得到。
本地人最中意食本地菜，因為本地菜係最新鮮嘅。
個女仔拎住支結他自彈自唱，一開口就技驚四座。
一到咗休息時間，成班都伏晒喺枱度瞓覺。
政府出年將會施行全民醫療保健制度。
人哋讚你就即刻飄飄然，佢想捧殺你咋。
坐喺度唔好攣埋條腰骨，好易腰骨痛㗎。
豆腐花加嘅係可食用石膏粉，唔使咁驚。
你做錯事，媽媽教你，唔准駁嘴。
呢個女明星平時着開鬆身衫，又睇唔出佢原來都幾大包米喎！
我應該冇咁重嘅，一定係個磅唔準！
你個死剩種快啲過主啦，唔歡迎你呀！
人哋問佢借一兩蚊雞，佢都耍手擰頭。
我朋友諗住向暗戀對象表白，點知最後慘食檸檬。
自從打仗用多咗坦克車，騎兵就開始消失。
小明因為怕打針，所以從來唔去捐血。
你做呢份工有乜出息吖，轉過份喇。
而家隔籬鄰舍見到面都係掂行掂過。
條友球員嚟㗎，平日一個星期都見唔到佢兩次。
你大可以打畀佢問下我講嘅係咪真嘅。
佢拉開咗個櫃筒，拎咗隻錶出嚟。
人嘅頭顱好脆弱，一整親就好麻煩。
佢成日掛住同同事吹水，梗係俾人炒啦。
呢幾個學生因為打老師，所以俾學校勒令退學。
以前漁民或者農民做新郎嘅時候，會舉行安大名嘅儀式，象徵成年。
宣傳文化嘅活動次次都唔多人響應，最後變到虎頭蛇尾。
阿櫻皮膚好白，唔想畀日頭曬黑。
尋日我同阿松捉棋，殺到佢完全潰不成軍。
現場交通非常擠塞，車龍長達10公里。
你哋班人再搞內鬥，只會益咗對家㗎咋。
啲恐怖分子威脅話如果警方唔釋放佢哋嘅領袖，佢哋就會報復。
如果你唔幫我，我會陷入經濟困境。
呢個傳銷騙局好大單，夾埋呃咗成幾十億。
你細佬成日喺度黐飲黐食都唔係辦法。
啲嘢冇咩大用嘅，趁搬屋就揼晒佢啦。
我知你好鍾意食甜品，之不過食太多好易有糖尿病。
佢每次出門口都要帶住兩個隨從。
架車咁迫，我就算上到去都無埞企啦。
你連少少嘢都做唔好，正一垃圾。
奶茶好削胃㗎，你胃痛就咪飲啦！
呢間扒房有好多唔多部位同級數選擇，豐儉由人，咩budget都啱食。
眾所周知，北京填鴨係北京嘅名菜。
佢份人好功利，為咗上位咩都做得出。
作為人民公僕，就應該向人民交代。
啲遐想有時會令佢講啲奇怪嘅嘢。
佢跪喺度又囈又篩，我咪心軟應承幫佢囉！
呢單嘢係佢作出嚟㗎，唔好信佢呀。
「噉即係你都贊成啦？」「噉又唔係噃。」
公立醫院服務一月一號起加價百分之五。
擔心死阿媽啦，好彩你去完北韓返嚟都冇穿冇爛。
頂，搭地鐵嗰陣，隔嚟個咸濕伯父係咁批踭撞我個胸。
我鄰居為人好掗拃㗎，乜都要管，乜都投訴一餐。
我女朋友勁嬲，但係氹佢一陣之後佢開始軟化喇。
嗰條友帶波帶到入禁區都唔射，佢係咪傻㗎？
我樣樣都可以幫你，惟獨是做壞事我唔可以幫你。
經過警方深入調查，嗰宗謀殺案終於破案捉咗兇手。
「冇晒綠色T裇，要唔要藍色？」 「好，照殺！」
呢棟大廈啲外牆剝落得好犀利喎。
無論做咩都會遇到困難，只要唔放棄，就會有希望。
你著得好MK，連個頭都勁MK。
呢度嘅清湯牛腩好出名，要排隊先有得食。
唔好見佢斯斯文文，其實佢係賽跑冠軍，真係出人意表。
細路仔活力充沛，每日都周圍跑。
啲海鮮全部都淨係標住時價喎，你使唔使問清楚價錢先嗌啊？
阿女開頭思覺失調病發嗰陣，匿埋喺房成日話畀人監視，好在早帶佢去睇醫生，依家食住藥好穩定。
而家舖面闊落咗，擺埋凳，有得堂食。
打機都係為咗玩嗰時開心啫，你打機打到請人幫你打，你話你係咪食屎屙飯吖？
陳生唔喺度喎，有冇口訊想留低啊？
喺地鐵站出面成日都有的士司機喺度兜生意。
啲化學元素如果喺一句句子入面唔使寫大楷㗎，全部細楷就可以㗎喇。
唔好行咁埋條河度，因住畀水沖走。
你幾時自立門户開公司啊？我諗住跟你食大茶飯㗎喇！
話晒佢都係公司嘅老臣子，咁多年嚟冇功都有勞吖。
去瑞士旅行就唔好算死草，玩豪啲。
呢道傳統菜式好花功夫，出便唔係咁易食得到。
呢件粉紅色衫襯牛仔褲就最好睇。
佢生活拮据，淨係食排包同杯面度日。
知人口面不知心，呢個世界唔係咁簡單㗎。
中學畢業嘅文職人工咁奀，我不如去當差好過啦。
羅傑斯接受傳媒訪問，表示政府應該廢除聯儲局。
戴卓爾夫人係英國政治家，人稱「鐵娘子」。
現今仲有唔少人相信占卦算命㗎。
墓碑上刻咗死者嘅名、出生同死亡日期。
佢成個西南二伯父，唔嗲唔吊，跟佢做嘢要小心啲。
唔緊要啦，你都係肥咗期考啫，大考再嚟過囉。
平時你三步不出閨門㗎喎，做乜今日咁好肯出嚟見下班舊同學？
佢有心臟病㗎，你唔好刺激佢啊。
我哋而家打劫銀行要用電鑽嗰陣，你先話冇帶架撐？
條友橫睇掂睇，都似係一個武師。
而家超市賣嘅合桃酥大部份都唔係香港生產。
呢個歌手之前話退休，而家又復出。
你才高八斗，軍師呢個稱呼你當之無愧。
今日咁好天，不如我哋出去行下嘍。
電磁波可以喺真空傳播，但係機械波－例如聲波就要有媒介先可以傳播。
佢聽到不遠處傳嚟警笛聲，於是佢就走夾唔唞噉逃離現場。
政府希望呢啲措施可以帶動經濟復甦。
主席講完中文講埋英文，十足十NICAM噉呀。
被告獲准以現金五千蚊保釋外出。
請各位嘉賓喺我倒數三聲之後一齊剪綵。
喺證據不足嘅情況之下，法庭要假定犯人無罪。
老闆嘅提議你都敢反對﹐真係夠膽識啊！
舊時嘅豆釘已經係玉樹臨風嘅少男。
你可能覺得我拘禮，但我覺得係尊重囉。
佢俾人催眠咗，講晒啲秘密出嚟。
呢個電影明星成日戳樣，搞到我都唔知佢除咗戳樣之外仲有咩表情。
我老公好鍾意漫畫，連帶我都睇埋一份。
校隊取得驕人成績，刷新學界多項紀錄。
隨住胎兒越嚟越大，媽媽個胃會受到擠壓。
阿媽教落，用瓦煲煲飯就最靚嘞。
到你自己生兒育女嘅時候，就明白父母嘅心嘞！
佢真係好鍾意呢本書，成日拎住出街，真係愛不釋手。
呢球波有今生冇來世呀！美斯好波！
你再唔俾啲心機讀書就會唔合格。
呢個老師好嚴，所以啲學生都唔敢偷懶。
逢係本命年都會犯太歲，十二年有一次點都走唔甩。
第日到你老咗，自然乜都化㗎喇。
新鮮蛋撻加上絲襪奶茶，簡直係完美嘅下午茶呀！
有十五分鐘休息時間就眯埋眼休息吓喇！
人哋都係想俾啲意見啫，你唔好咁快起弶啦。
豬肉唔可以生食，入面好多寄生蟲。
攀山團隊努力向上爬，兩小時後成功爬上山頂。
學校話劇社招緊人，加入我哋吖！
個個先生都俾功課我哋做，邊做得晒呀？
左邊嗰個係我大哥，右邊嗰個係我二哥。
阿明係我嘅人生導師，教識咗我好多嘢。
新特首係咪得民心，就要拭目以待喇。
我望住鐵灰色嘅天，呼出一口煙。
啲血滲晒出嚟啦，快啲去冚塊新敷料！
又要佢寫稿排版，又要佢度橋拍片，你都使人唔使本㗎噃。
針唔拮到肉唔知痛㗎；叫你唔好成日笑人戴綠帽㗎啦，宜家自己戴啦，知道痛未呀？
我哋俾敵人發現咗喇，要快啲閃水。
今次佢大鑊喇，欠咗大耳窿幾十萬。
啲人成日吹奏呢科，搞到個個都走曬去讀。
唔好做咁多衰嘢，因住有錢冇命享啊！
呢個世界千變萬化，冇人知道聽日會發生乜嘢事。
佢係個貪心嘅人，最鐘意攞人便宜。
佢好開心，因為佢太太一索得男。
我加咗你部電腦入公司個網域喇。
我嗰幾個姨甥嚟親我屋企都好似拆屋咁㗎，次次佢哋走咗我都執屋執餐死。
蛇頭安排呢批人蛇匿喺船艙底部，吩咐佢哋無論聽到咩聲都唔好亂郁。
颱風臨近，本港受到不穩定天氣影響。
工人放假兩日啫，佢就搞到間屋亂七八糟。
呢個髮型好蝦人㗎，唔係個個人都好睇架！
係人都會有喜怒哀樂，最緊要識控制自己嘅情緒。
條裙太窄喇，你點行喎！不如我哋喺兩邊開個衩啦。
老公訂咗間餐廳同我慶祝十週年結婚紀念。
佢唔係有心得罪你，佢只係個人比較戇直啫。
喊到si li sir lur
表姨丈話就話係親戚，但其實都唔係好親。
九巴14B同95M拆樓已經得到運輸署支持。
呢個月食飯搭車一共用咗三千蚊。
室外影相嘅時候要留意模特兒面上嘅陰影。
衰仔，一日到黑淨係識拎住部電話喺度㩒㩒㩒。
唔使咁擔心喎，船到橋頭自然直，一定有辦法嘅。
你可以用呢條公式去計下你嘅體重係咪喺正常範圍。
幅畫畫到花哩花碌，我分唔到邊樣打邊樣喇。
每逢週末，呢個郊野公園都有三五成群嘅遊人燒嘢食。
公司生意唔好，我哋今年嘅花紅實縮水嘍。
佢講嘢黐脷根，我唔係咁聽得明佢講乜。
我寄咗好多封求職信，但係都冇晒下文。
隻game初初好易玩，之後難度就幾何級數咁上。
佢因為得罪處長，搞到俾人燉冬菇去沙頭角守水塘。
中國已經被一部份人視作發達國家。
嗰次做緊行李箱大特賣，佢睇中咗個喼打算買。
個睇相佬話今年你會遇到一個貴人。
快餐店嘅嘢食係咁上下啦，唔好要求咁多。
周末係最開心嘅日子，因為唔使返工。
我一早就批中你會讀到大學架啦！
阿玲中咗六合彩呢件事俾人大肆宣揚。
保安人員押送珠寶途中遇到車禍。
呢份報告你同你partner搞掂佢喇。
警方呢次行動一共拉咗兩男一女。
俾個衰人呃晒我啲錢喇，呢個仆街正一冇天裝冇地載呀，嗚嗚嗚⋯⋯
佢琴日唔舒服，所以我代佢去咗開會。
雖然呢件事好難做，但係只要我哋有愚公移山嘅精神，一定可以做到。
佢揾開幾皮嘢，生活都叫做唔錯。
你想喺呢間公司做嘢，首先要有大學學位，跟住要經過面試同實習。
佢唔單止日日加班，有時甚至仲冇得放假𠻹。
今日天氣咁好，適宜去野餐多過返工！
一連放咗兩個月暑假，夠晒皮嘍。
晏晝食得唔夠飽，食晚飯又太早，唔鹹唔淡，食下午茶好過。
唔出聲冇人當你啞㗎，你出少句聲當幫忙啦！
呢件古玩，唔係好多人識鑒賞㗎。
佢把持住成支警隊，可以為所欲為，見人就拉。
做領袖最緊要果斷，唔好錯失良機。
點解以前養得起唔少歌書，而家就一本都養唔起呢？
哎吔！冇喇，今鋪見財化水，重輸清光添啊！
如果有人浸親，你應該跳落去救佢。
爸爸買咗架車俾我哋做結婚賀禮。
呢啲嘢係手板眼見功夫，五分鐘就做好啦。
呢部老爺車成日壞，小數怕長計，最好就買返部新車嘞。
整唔見咗證件，搞到聽日要去宣誓，好麻煩。
而家有隻新藥可以醫倒佢，佢終於有救嘍！
你小心啲佢呀，條友可能詐假意想嚟偷你屋企啲嘢㗎咋。
呢個國家每年處決大約一百個死囚。
佢噚晚趕功課捱完通頂嚟，梗眼瞓啦。
佢吹水話三年內會買到樓，但係而家佢連三萬積蓄都冇囉。
呢隻毒藥見血封喉，你落一滴落去煲湯度，包佢飲完即死。
呢隻殺蟲水嘅威力無孔不入，一個星期就可以殺晒屋裏面嘅曱甴。
佢睇落好好人，但佢其實暗啞底成日講人壞話。
呢份報紙為咗突出自己，報導嘩眾取寵，渲染色情暴力。
唔該幫我喺個硬櫃道攞隻雞出嚟解凍吖。
你屢次頂撞上司，睇怕嚟緊都無運行。
「跌咗粒糖落枱底添！」「攞枝筆撩番佢出嚟啦。」
佢本書好好賣，聽講已經賣咗十萬冊喇。
呢批畫有真有假，要靠你對金睛火眼幫我分辨下嘞。
要解決呢個長期存在嘅問題，我哋一定要緊密合作。
搬遠咗搭車每日貴十蚊，都幾襟計㗎。
你練琴練咗咁耐，不如出去行下啦。
理科包括數學、物理、化學、生物等等。
老人家可以喺睡夢中過身係好幸運嘅事。
我冇做功課，結果畀老師大聲訓斥。
航空公司免費upgrade咗我做商務客位。
你唔好喺度又呢又路，做你就做啦！
佢個人最大嘅弱點就係太容易心軟。
我哋香港人都唔知自己係乜嘢國籍。
佢話成份小組項目係佢自己做嘅，真係大言不慚。
新手媽媽要適應好多嘢，壓力亦都好大，請個陪月幫手好啲。
你唔洗喺度博同情喇，你今次真係做錯咗。
不如聽日一齊去游水，你意下如何？
老師吩咐我哋記得返屋企要温書。
呢個手袋外形美觀，吸引唔少女士去買。
冬天嘅時候，最鍾意同屋企人圍爐開大餐！
「歌神」嘅巡迴個唱即將去到最後一站。
佢玩命玩到連飲醉咗飛車都唔怕。
啡色嘅木漿經過漂白後成為做紙嘅原料。
有父幹又點吖，個仔係廢柴，坐食山崩，家業都俾佢敗曬啦。
佢咬開個流沙包之後，啲餡流到成件衫都係。
難得大家都唔駛加班，不如一齊去行街吖！
哩個建築物有令人印象深刻嘅複雜設計，可見建築師嘅非凡技術。
你屋企七個人住三百尺？好逼狹喎。
導演睇中咗一個新人，想揾佢做女主角。
嗰個議員最叻避重就輕，答非所問。
呢份工雖然壓力大，但多嘢學、人工亦唔錯，都制得過㗎。
你click呢度就可以入到去睇嘢。
佢嘅一生由幾個悲劇串連，簡直慘絕人寰。
佢淨係識得走精面，有咩緊要事都唔使旨意靠佢。
有啲做人嘅基本原則係唔可以妥協嘅。
見到把抽氣扇就扯火，款設計咁核突都有㗎！
而家經濟咁差，冇升職加薪呢支歌仔唱㗎喇。
佢喺戲院入面大大聲講電話，旁若無人。
縱使戰爭即將來臨，佢同朋友仍然談笑風生。
好多阿伯都鍾意去酒樓，一邊食點心，一邊嘆報紙。
你成日都咁粗心，第日點做大事啊？
我咁努力讀書，就係唔想令屋企人失望。
之前停電嗰陣，啲凍肉同海鮮全部喺個雪櫃度壞晒，所以搞到而家好腥。
已經冇落雨幾個月喇，所以塊地好乾。
諗翻轉頭，如果你嗰陣聽我話就咩事都冇。
佢做咁多衰嘢，終有一日會露出馬腳。
呢款手機係專為有品味嘅年輕人設計嘅。
個收銀員同個日本仔真係雞同鴨講，大家溝通唔到。
佢初初好緊張，後尾先開始同人熟絡。
我哋有充分嘅行程時間，就唔使趕路啦。
呢件事義不容辭，我幫得手嘅即管開聲。
有好多藝術家係畫廊交流緊心得。
佢因為成日返工遲到，所以俾人炒魷。
究竟會有幾多個候選人順利出閘呢？
今次你就有得走盞咋，下次冇咁好彩㗎。
你哋兩姊弟嚟𠺢嘛，要相親相愛，唔可以打交㗎，知唔知呀？
架跑車晌彎位失控，轉咗三個白鴿轉，最後撞咗埋去防護欄。
我驚佢唔食奶瘦蜢蜢，到時候啲四大長老又話我唔俾夠奶佢飲。
一陣數學科考試，借部cal機嚟吖。
呢件事非同小可，千祈唔好輕舉妄動。
佢成日俾老細單打話佢做嘢唔勤力。
部相機壞咗，你chok佢都唔會好返㗎啦。
你唔好自己一個人喺度鑽牛角尖啦，有咩就同人講下。
近排我有好多煩惱，我要梳理一下我嘅思緒。
香港大部份嘅發電廠都係由化石燃料供電。
阿松走去搞個蜜蜂竇話想偷蜜糖，結果畀群蜜蜂針到佢成塊面腫嗮。
如果經濟狀況許可，我都想去外國讀書。
我近年買電子書多，慳位啲吖嘛。
佢飲咗兩啖長島冰茶，就冧咗喇。
元旦一到，海上面嘅船都會鳴笛慶祝。
佢買咗條名牌腰帶，而家日日都帶。
特首向死難者家屬致以深切慰問。
黑色唇膏唔係咁大路，冇乜人會買。
清朝果陣香港好多學校都無英文教，想學英文唯有攞住本通勝，學下洋涇濱英文。
王太，恭喜你，你已經懷孕八個星期喇。
你好快啲做晒啲功課，唔好掛住睇電視。
市井流言話呢個大富豪謀殺咗佢太太喎。
我哋打麻雀唔夠腳，你快啲過嚟啦。
生意往來要保持警惕，唔好咁易信人。
佢份人好穩陣架，托佢做嘢永無甩拖。
好多人都仲迷信讀完大學之後會有條康莊大道。
佢權鬥失敗之後就俾人柄埋一二邊。
唔好睇小香港運動員呀，佢哋好多都贏過世界級比賽㗎。
無法按時到召集處報到者，作自動棄權論。
當風嘅門窗玻璃承受住大風嘅壓力，應該遠離。
阿松去佛廟打坐想入禪，但係個心太多污糟嘢入唔到。
阿女今晚返嚟食飯，一於加餸等大家食飽啲！
個上司舢舨充炮艇，扮有料去做指揮。
小明好俾心機温書，終於追上五年班學生應該有嘅英文水平。
個市一夜之間跌咗咁多，今次真係蝕到渣都冇喇！
佢呢排成日將自己柄埋，都唔知佢做乜。
當時巨星張國榮嘅離世震驚全港。
隔籬屋班師奶又喺度噏三噏四，好煩呀。
呢隻沖涼液可以搓到好密嘅泡泡出嚟。
你哋落後兩球，下半場要急起直追。
班會搞BBQ叫唔叫埋班主任去好？
我病咗呀，今日食晏食白粥清清腸胃先。
唔好理個醉酒佬啦！陣間佢發起癲上嚟我哋就慘啦！
阿松佢揾咗啲蛇皮返嚟，話要用邪術咒阿明喎。
呢餐飯好抵，埋單每人都唔使一百蚊。
對一個問題無真切理解就唔應該妄下結論。
你而家改過嘅話，仲可以返轉頭做番個好人。
如果温度唔夠低，就唔會結霜，只會有露水。
食完飯，使唔使再要啲甜品添呀？
又染頭髮又戴耳環，都唔知佢到邊度學到咁壞。
倒返轉，如果人哋噉樣對你，你都唔開心啦？
佢投資咗一百萬去裝修呢間舖頭。
有評審提出佢啲演技好夠火候，應該得到「最佳男主角」呢個獎。
佢係好虔誠嘅天主教徒，每個星期日都會去主日彌撒。
來往香港同埋倫敦嘅班次將會增加。
個模型爛咗，同我揾啲萬能膠黐返佢。
以前貨櫃會先經香港再轉運去大陸。
佢哋話，揀唔揀到好日都冇所謂。
我十一月生日，係天蝎座。你係邊一個星座㗎？
佢係學校嘅活躍分子，個個都識佢。
搭扶手電梯唔好望住手提電話，記住緊握扶手！
一眾醫護人員面對疫情，仍然守住崗位，堅忍到底。
佢能夠將主角嘅無奈表現得淋漓盡致，不愧係三屆影帝。
我搭飛機行李過重，俾人收差廚。
香港政府規定小朋友夠六歲就要返學㗎喇。
一知父母就返到屋企，小明立即飛撲返上牀到扮瞓覺。
頭先塞塞下車，有人踩影線過第二條線，後面警車即刻著燈響號追上去。
喺爆炸發生之後，現場佈滿玻璃碎。
嗰個女學生一開始只係細細聲喊，繼而大聲噉喊。
公事公辦，唔好帶私人感情入去。
糖尿病患者需要定期打針注射胰島素。
呢間公司好多奇怪規矩，例如唔准員工早過九點返到公司。
眼見你咁辛苦，但係我又無能為力。
唔好再同我討價還價喇，生意難做呀！
我唔敢諗啲人喺我後面指指點點講啲乜嘢。
我想去朗豪坊，你知唔知點樣去呀？
我同事今日請咗病假，我要去替更。
救生員嘅責任係救嗰啲遇溺嘅人。
呢筒負片曝光過度喎，未必可以放到張靚相。
貓鬚能夠測量障礙物有幾高、幾闊。
唔駛下下畫公仔畫出腸呀？咁簡單都唔明？
動畫入面啲女仔成日八字腳好似好可愛咁，但現實如果成日咁嘅話好傷腳㗎。
能夠服侍到你呢挺酒鬼，真係三生有幸。
佢身穿比堅尼，秀出纖細修長嘅美腿。
佢淨係掛住埋頭苦讀，唔同外界接觸，寫出嚟嘅論文恐怕都係「閉門造車」，同現實社會脱節。
今日真係好開心呀！晏晝玩抽獎，等嗌冧巴啦，輪到三獎喇，原先嗰個咁啱行開咗喎，再抽就抽中我，真係冷手執個熱煎堆。
張守則寫得清清楚楚你唔可以咁做。
今次賣物會嘅收入扣除成本之後，餘數會捐畀有需要嘅人。
考試唔使太緊張嘅，用平常心面對咪得囉！
手機啲電倒水噉，用咗一個鐘就要叉電。
佢事後去醫院驗傷，好彩冇大礙。
夫妻性格一凹一凸先好呀，可以互補不足。
你又去廁所爆石，都叫你食少啲生冷嘢㗎啦。
佢本來做老師嘅，最近轉咗行去炒股票。
純水嘅密度係每立方米一千公斤。
啲錢用嚟交租㗎，唔好亂咁用呀！
演員啲水袖仲要收得靚、摺得靚㗎噃。
細看之下，我發覺媽媽真係老咗好多。
佢只不過做錯少少嘢啫，使唔使咁嬲呀？
蜜糖水可以止咳同埋舒緩喉嚨痛。
不合時宜嘅舊制度應該盡快廢除。
佢哋唔鍾意對方，但係都不至於要離婚。
今次龍門喺互射十二碼嗰陣捉到路，成為贏波嘅大功臣。
呢單嘢個價好低，唔使咁認真做。
呢排經濟好差，大家少咗出街食飯。
我好尿急，可唔可以幫我睇住啲嘢先？
明明佢四點鐘就走得，但係佢成六點鐘先至走。
呢排出街帶個口罩，好易惹到流感。
佢條褲短到好似底褲噉，露咗半楷籮柚出嚟。
有一個男人向紅色衫嘅女士吹口哨。
廿蚊一打橙咁貴？收順啲，十五蚊啦！
份工幾筍啊，月薪10萬包伙食喎。
個譯名咁多音節，認真蹺口劖手。
佢好鍾意戴高帽，你讚吓佢，佢一定開心嘅。
廿歲頭啲斑已經好多，可以點做？
唔使擔心，個測驗好hea，做50條選擇題啫。
架小巴衝落去衝得咁快，你都咪話唔驚。
自稱武術大師約戰職業拳手，結果一分鐘就被KO。
你食咗咁耐抗生素，要補充返啲益生菌呀。
其他人講緊嘢嘅時候你插口係好冇禮貌架！
佢喊住咁抆住我衫尾，個樣好可憐。
你估個個都係超人可以飛天遁地咩。
部機壞咗，唔該轉頭幫我睇睇佢。
無論點你地都要同我摳返條反骨仔出嚟！
個柔道高手一下就將襲擊路人嘅暴徒摔低制服咗。
唔好睇佢成日笑騎騎啊，其實佢好腹黑㗎。
當你認真睇身邊嘅人，你會發覺呢啲人全部都好kick、好複雜。我哋好多時選擇簡化，但係簡化過程又揾唔到答案。
佢哋上咗岸，仲揾到個好歸宿添。
我同你開玩笑啫，使乜咁認真喎！
天地與我並生，而萬物與我為一。
呢個謀略，需要好多人配合先可以成功。
佢焫㷫咗隔籬枱個大隻佬，即刻笠晒水咁款，et都唔敢et。
我仲好驚依家太晏，好彩喺門口撞到你，咁我都不致失望而回。
呢間屋好光猛㗎，一出廳就有露台。
有啲嘢講咗出口就冇得挽回㗎喇。
防煙門後面擺咁多雜物，真係要走起火警上嚟就知味道。
佢哋咁窩心嘅舉動為香港帶嚟一股暖流。
我個孫生咗個女，我而家有曾孫女喇。
佢自小體弱多病，所以成日都面黃黃噉。
你可唔可以靜啲呀？唔好成隻小學雞噉樣啦。
因為個計劃有需要改動嘅地方，所以唯有延緩執行。
貨真價實呀喂！埋嚟睇埋嚟揀呀喂！
我哋對落嗰層投訴我哋冷氣機滴水。
佢今日冇返學，應該係琴日落雨淋病咗。
危險藥物只係一個統稱，其實係指十種唔同嘅藥。
佢打呢下倒掛金鈎真係功架十足。
有關嘅詳細內容請參見書嘅第五章。
工廠北移之後，製造業開始式微。
請你講下你創辦你間公司嘅歷程吖。
佢好掂㗎，未畢業已經揾到一份高人工嘅工。
人口過剩係食物不足嘅其中一個原因。
你都咁大個人啦，應該要自立㗎喇。
我想大包圍買呢六隻馬，要幾錢？
佢返工淨係識托老闆大腳，唔怪得個個同事都咁憎佢啦。
我考到棍波車牌，而家棍波同自動波都揸得。
當年啲省港旗兵揸住AK連環打劫幾間金舖，差佬都冇晒符。
佢同政府打官司敗訴，要俾三百萬堂費。
圖書館排過晒啲書，啲書放喺邊而家一目了然。
阿明大病入咗醫院一年，今日終於出得院，真係謝天謝地。
你喉嚨痛呀？叫樓下飛兩包飛機欖上嚟啦！
我梗係願意嫁畀你，雖則你係個死窮鬼。
阿松佢諗嘢諗到出曬神，結果一頭扻咗落埲牆度。
佢一唔開心就鬧我，當我係出氣袋。
細個玩氹氹轉嗰陣，試過揈咗出嚟，跌親個下巴要連針。
頭先佢用粗口鬧我，我咪扯咗佢一巴囉。
你唔好迫佢啦，佢受軟唔受硬㗎！
通常啲人結婚會派唐餅卡俾親戚，派西餅卡俾朋友。
佢呢隻狐狸精破壞咗人哋嘅婚姻。
今次冧市好多股民輸晒成副身家。
淨係識得終日埋首故紙堆，不切實際！
佢身體有啲毛病，要揾醫生檢查吓。
開放日由十月十六日起至十七日止。
嗰個男人咁猥瑣噉𥄫住個女仔，睇怕不懷好意。
患唐氏綜合症嘅兒童，智商平均比較低。
我依家就抰晒你啲衰嘢出嚟俾人睇！
佢都聞到棺材香啦！重爭乜嘢獎啫？
我唔可以單憑你一面之詞相信你講嘅嘢。
做嘢做到飯都唔食有乜為啫，辛苦揾嚟志在食吖嘛！
你唔應該將自己唔鍾意嘅嘢送俾人嘅。正所謂，己所不欲，勿施於人。
我尋晚瞓咗十個鐘，而家好精神。
呢場大火，令到唔少人家破人亡。
我都係搭綠van返去算，唔使等咁耐。
行政長官同管治團隊舉行集思會。
佢望落好唔開心，但係問佢佢又收收埋埋，唔肯同人講佢發生咗咩事。
沙士期間，好多舖頭都拍晒烏蠅，冇生意。
路易十六世喺1774至1789年之間統治法國，係法國史上最後一個君主。
通貨膨脹，乜嘢都話加價，搞到百物騰貴。
佢哋已經搏盡架喇，但係始終都係輸咗。
阿明個仔睇嚟睇去都係嗰幾本書，樂此不疲。
你試過一日企足十個鐘未？我試過。
汀九橋係世界首條三塔式嘅斜拉橋。
今日老細全日喺度chur我，我連飯都未有得食呀！
出嚟社會做嘢一定要自愛，唔好俾人引誘同教壞。
呢份禮物包裝精美，我唔捨得拆開佢呀！
呢篇文章用咗好多形容詞去修飾。
公眾場所嚴禁吸煙，違例者定額罰款港幣千五蚊。
你做咩耷低頭啊？係咪有咩唔開心？
佢為咗錢連自己嘅尊嚴都唔要，真係可悲啊！
家下選坐館都有可能有得開放提名再一人一票。
佢表演慾好強，最鐘意solo。
呢個人宣稱自己精通十七種語言。
「有人話用五十蚊賣部全新嘅手提電話俾我啝！」「邊有咁大隻蛤乸隨街跳㗎，你因住俾人呃呀！」
我今日喺地鐵見到周潤發真人，佢真係好高！
佢次次嚟到都搞喎我擋攤，分明同我作對。
兩股力產生嘅力矩要平衡個物體先唔會轉動。
之前返工太忙，我都好耐冇見過啲親朋戚友喇。
今次唔使加乜新嘢喇，照辦煮碗啦。
我哋三姐弟捱咗咁多年，今日終於有返啲成就。
我哋唔好同佢講嘢啫，正一包頂頸。
好多龍友以為用越貴嘅器材影嘅相越靚，忽視咗構圖同時機嘅重要性。
本港今早天晴，陽光充沛，但有煙霞。
爸爸病咗為呢家人帶嚟好大嘅負擔。
平板電腦與手提電腦優缺點大剖白
塊banner掛得有幾高得幾高！
你可唔可以幫我按摩下個膊頭啊？
自然界弱肉強食，係一個好殘忍嘅世界。
你嘅分析完全冇任何數據支持，太主觀喇。
你硬橋硬馬咁款，點同人講數呀。
去到邊都有三個工人服侍，你就盞啦！
今次total有196人參加。
有乜嘢法律問題，即刻致電1234 5678啦！
信箱積存大量郵件，可能會令賊人知道單位冇人喺度。
落咗髮泥之後，你要用手摷鬆個頭。
你嘅飛行哩數夠你兑換一張來回歐洲嘅機票。
你都係將架車泊返入停車場啦，唔係俾人抄牌就得不償失㗎喇。
示威者嘅聲浪掩蓋咗佢哋嘅對話。
呢條友講嘢冇次算數，搏人懵，正一賤人嚟。
喺現代社會，盲婚啞嫁已經不合時宜。
佢咁細粒，我一隻手就可以的起佢啦。
我食完藥成個人都昏昏沌沌，要瞓一瞓先得。
阿仔死都唔肯坐定食飯，我冇晒佢符。
唔屬於你嘅嘢就唔好將佢據為己有啦。
端午節游龍舟水，攞返個好意頭先。
嚴格嚟講我呢個唔算係咩研究，純粹無聊。
中國共產黨嘅黨慶係喺七月一號。
啲筆記俾風吹走晒喇，快啲幫手執起佢啦！
呢間個賣點咪係難食囉，熱潮過咗就冇人嚟㗎喇。
妹妹你俾張書單我，幫你執齊套書吖。
你睇佢笑到甜絲絲咁，一定係收到男朋友嘅禮物啦。
你就飛黃騰達啦，我就仲喺細公司做個文員仔。
佢份人係點我真係答你唔到，我同佢只係泛泛之交嚟㗎咋。
我個債仔自殺死咗，啲債收唔返嘍。
依據某某條例，我而家要拉你返差館接受調查。
你餓唔餓呀，我煮個公仔麪俾你吖？
阿翰成日自吹自擂自己幾受歡迎，但係事實上個個都唔鍾意佢。
你當自己食玻璃大呀？唔好企喺度阻住部電視呀喂。
佢有些少咳嗽，今晚都係食粥好。
《哈利波特》就係以主角嘅名命名。
佢用咗兩年嘅權術將佢老闆架空成一個傀儡。
年青人好容易迷失自己，誤入歧途。
佢昏迷咗已經一個月，做醫生嘅都唔肯定佢會唔會醒。
你部notebook個mon好大啊。
當你唔可以再擁有嘅時候，你唯一可以做嘅，就係令自己唔好忘記。
雖然佢哋兩個成日形影不離，但係佢哋兩個都知道大家嘅諗法開始越行越遠。
通菜清熱解毒，係夏天嘅時令蔬菜。
呢個行頭好窄，行內人都互相識得嘅。
佢成日都駁嘴㗎啦，正一包拗頸。
佢成日吹水㗎，信佢一成都死呀。
通常明星嘅行為會形成一種潮流，令到好多人跟風。
個蝴蝶結車死佢吖，唔係好易鬆㗎。
你等多我三個字吖，我就快得喇。
你有冇試過生水痘？真係好痕㗎。
日日瞓八粒鐘，就即係佔咗你人生三分一嘅時間。
發展商派人去舊區收樓，畀佢哋趕走嘅住户表示欲哭無淚。
而家警方通輯緊你，你出國避吓風頭啦！
你副眼鏡一邊高一邊低，唔係幾對稱喎。
發行商每日將兩捆報紙送去呢間報紙檔。
佢成日喺度頭愕愕，成個傻仔咁。
今年花市多咗好多本地原創嘅公仔賣，唔使再買翻版公仔啦！
媽媽凝望住張全家福，覺得好幸福。
甲：「你做盛行㗎？」乙：「我從商嘅。」
佢密底算盤嚟，幾毫子都會同我計。
佢bi bi ba ba咁講到冇停口。
公司而家玩派系鬥爭，我老細唯有棄車保帥，踢走自己隻頭馬，保住自己個位。
佢長袖善舞，婚禮宴請咗各界名人。
你唔肯批准，無非都係想撈油水，要我畀錢你啦。
你唔好再打嚟喇，我家陣飛緊去醫院呀！
個城市用呢條河做界線，分開南北兩面。
頭先唔記得入錶添，希望冇俾人抄牌啦。
你哋傾少陣計，聽吓書得唔得啫？
佢咁爛賭，你借錢俾佢無止境㗎！
呢個演員真係唔錯，將呢個父親嘅角色演繹得非常真摯。
我哋已經收到你嘅訂單，好快會有專人同你跟進。
過年果陣家家户户都會喺門或者牆上面黏揮春。
我知係好痛，不過你忍住先，我哋好快到醫院。
我個細佬成個隱青咁，我真係好擔心。
醫院、學校、鐵路都傳聞有女鬼出現。
而家同人講自己係左翼都好似出櫃咁難開口。
我唔食牛肉㗎，你做乜叫牛肉球呀？
佢間公司俾人清咗盤，仲爭落一身債。
佢成為網球男單世界排名第一嘅選手。
唔可以俾小朋友輕易拎到危險物品。
作為酬勞，公司送咗間大屋俾佢。
有咗呢本秘笈就練到如來神掌㗎啦！
佢對我忽冷忽熱，我都唔知佢係咪鍾意我。
佢喺度做咗成年，老細都唔賞識佢。
你咁惡鬧個阿婆，我真係睇唔過眼。
如果我知道佢係內奸，我一定唔放過佢。
一班悍匪械劫銀行，並且槍傷途人。
佢奶媽唔只當年餵奶俾佢，之後仲湊咗佢十幾年，所以佢哋感情好好㗎。
天色開始變暗，我哋都係快啲揾個地方避雨。
政府搞咁多環保指引都係做樣嘅啫，啲垃圾咪又照樣四圍掉。
佢識春做你啲嘢咩？佢都未學過。
香港第一次填海之後，而家嘅匯豐銀行總行係海皮嚟。
兩個人相愛、相處真係好難，得到浪漫，又要有空間……
作為一個專業嘅汽車維修員，有個士巴拿傍身，係好合理。
佢哋移民咗去美國就諗住喺嗰度紮根架嚹。
呢條係去佢學校嘅必經之路，我哋喺度等佢啦。
今次我絕對唔會心軟，一定會罰佢。
鑽石山嘅志蓮淨苑模仿唐朝嘅建築。
列車已經到咗尾站，請所有乘客離開車廂。
我好急啊！你快啲出嚟俾我用廁所！
今次校長決定俾一次機會你哋改過，唔懲罰你哋。
阿爸年紀大，我淨係俾佢食瘦肉，唔俾佢食肥肉。
你逐個數拎出嚟試，睇下俾二除唔除得開，跟住試三、五、七，逐個質數試，試到嗰個數嘅開方為止。
帶一條煙過關（喺香港係犯法行為）
旋律雖然簡單，但能夠動人心弦。
呢啲咁卑鄙嘅計謀係得你先諗到。
我之前未用過部機，恐防有咩錯失，所以就揾咗佢𥄫實我。
你舖頭啲貨賣到咁平，即係寧願蝕錢都要同我間舖一齊攬炒啫！
你講嘢咁直白好容易傷害到人㗎！
佢份人成日都串串貢，好難同佢合作喎。
我日日都要幫佢地買飯，好似工具人咁。
啱啱先講起話想飲嘢，話口未完就有汽水機啝。
喺公園嗰度成日都有班麻甩佬喺度大大聲噉捉棋，唉…
呢度樓底好高，間多層閣仔都唔會頂頭。
做乜依家政府揾埋啲咁嘅人做高官？個個都蛇頭鼠眼，仲衰過做賊。
佢哋食水好深㗎，一條手鍊成本先至嗰幾十蚊，但係就賣到千幾蚊一條。
你屋企有困難，不如揾老闆商量下啦，佢都幾通情達理嘅。
要戰勝你嘅恐懼，就要去面對佢。
街客都可以幫襯電車總站嘅飯堂㗎。
我唔能夠趕返嚟見阿爺最後一面，我覺得好遺憾。
個女仔尋晚飲大咗，失咗身都唔知。
我哋已經寫咗幾個鐘論文，不如一齊飲吓咖啡回一回氣先。
佢嘅銜頭係太平紳士，好犀利㗎！
朝廷入面守衞森嚴，你咳一聲都會畀人聽到。
香港人因為生活空間不斷畀大陸移民霸佔，所以怨憤已經去到極點。
佢升職都已經通晒天喇，都唔係啲乜嘢秘密。
香港處於亞熱帶嘅南部，所以好少會落冰雹。
今日得幾度，我而家凍到打冷震。
委員會傾咗五個鐘，終於有結論。
我鬥緊我篇論文，鬥咗三日三夜。
喊就喊，笑就笑，呢啲咪叫真性情囉。
新口味嘅湯圓將會喺農曆新年應市。
小學生都會係啲書上面扱番自己個名。
阿仔成日咁夜返屋企，你做爸爸話下佢啦！
佢哋下個月要結婚，我哋應該做幾百蚊人情。
舊時我哋喺鄉下係去井度打水飲。
佢兩個識咗唔夠一個月就行埋咗，可能好快就結婚添！
佢唔啹我好耐啦，今次公報私仇咋嘛！
可能因為對住個海，好多石頭都被風化。
呢個碑係愛嚟紀念瘟疫嘅死難者嘅。
張枱呢邊我想做個鍘角，慳啲地方。
你對住個女仔望咁耐，望到眼甘甘，唔通你鐘意左佢？
我相信好多人都對策展人嘅工作感到好奇。
我哋擺到明就唔收貨㗎喇，點可以畀個草案通過啊？
我本來有六嚿腹肌，好耐無去健身而家鬆泡泡。
嘩，原來呢個位可以屈到機嘎？早知唔使打餐死啦。
你成日隻腳噉痛法，使唔使check吓尿酸？
啲餃子嘅味道有啲怪，係咪壞咗唔食得喇？
扮咩啫，你咪又係只係想去釣金龜？
你琴日打俾我嘅時候，我喺門口偷聽緊佢哋講嘢。
佢響呢行做咗幾十年，咩稜角都一早磨平晒。
唔使問阿貴，梗係俾老婆鬧嚟啦。
公司賺錢靠做好個餡，唔係靠宣傳。
佢知識好貧乏，有好多野都唔識。
復活蛋同復活兔係復活節嘅重要象徵。
佢唔識唱歌又自告奮勇噉上台唱歌，真係令人啼笑皆非嘞。
呢個阿伯唔嘢少㗎。佢以前係世界拳擊冠軍嚟。
錯咗唔緊要，將錯誤當做經驗囉。
他鄉遇故知認真開心，得閒再飲茶。
佢讀完平面美術課程之後，就去咗設計公司返工。
今年請呢幾個學師仔都幾勤力，幾肯學。
見你係熟客仔，今日請你食份小食啦！
唔好做牆頭草啦！攞啲主見出嚟好冇？
蟲害可能會令世界糧食出現危機。
佢仔細老婆嫩，你炒咗佢嘅話，佢就冇錢養家㗎喇。
佢諗住自己當紮，於是買咗層好貴嘅樓。
佢兩個唱雙簧，令佢哋阿媽改咗份遺囑。
陳老師期望我哋都能夠成為有用嘅人。
唔小心整花咗你道車門之嘛。使死咩？
我冇讀過政治學，有錯麻煩各位指正。
舞台管理要一眼關七，唔係咁易做㗎。
件衫大啲就大啲，但係買咗佢算喇！
佢出咗張個人大碟之後一炮而紅，做咗今年最受歡迎嘅歌星。
買定保險，萬一有乜衫長褲短都有得賠吖嘛。
樹大有枯枝，估唔到佢響間大公司俾老細非禮。
喺度買電器有保養，又可以簽咭。
我俾人老笠，冇錢返屋企，可唔可以借一百蚊俾我呀？
佢level封咗頂，冇得再升。
控方因為冇足夠證據而撤銷控罪。
媽眯，老師將我份作文貼堂呀，我係咪好叻叻呀？
就憑佢呢一身打扮，我覺得佢應該係有錢人家。
老細成日都要我走走趯趯，仲要我由中環走去屯門。
不死生物喺以奇幻做題材嘅game好常見。
佢哋嘅服務不時俾人投訴質素參差。
你身為在場唯一嘅當事人，你對件事應該好清楚。
社會需要跨學科嘅通才尋求出路。
我大肚嗰陣由五週開始斷斷續續流啡流到九週，好驚陀唔住個B，好在之後就冇再流。
再唔換返部智能手機，就畀人話outday㗎喇。
啱啱收到通知，香港大學已經收咗我喇！
你嘅家境同佢比，簡直係蚊髀同牛髀呀。
佢寫咗本書，叫咩《後現代深層結構的非本位解讀》喎。
而家啲後生個個都係月光族，以前啲人邊有咁大洗。
政府應審時度勢，及時為民解困。
沉迷打機都可以好似吸毒咁斷唔到癮㗎！
物競天擇呢個概念係由達爾文提出嘅。
阿松話想做大皇，結果兩嘢就畀人拉咗去差館。
因為工程關係，村民被逼要遷離家園。
日本啲藥房成日見到有遊客掃貨。
高速公路發生交通意外，警察到場封路，附近一帶交通嚴重擠塞。
我放工同咗同事去飲嘢，所以遲咗返嚟。
佢知道咗佢老公喺外面有女人，一怒之下帶埋個仔離開屋企。
喺一九五五年至五六年出世嘅人應該喺今個月之內去換身份證。
我嘅家鄉變得荒涼，一個人都冇。
今次真係羅生門喇，個個證人供詞都有出入，現場又無閉路電視去查證，咁點算呢？
頭先喺街度見到有個女人搽綠色眼影，成隻鬼咁。
聽晚一齊食飯啦，我後晚要當夜班，唔可以陪你啊。
佢中咗六合彩，一夜之間做咗富翁。
你隻戒指咩記認都冇，唔見咗好難揾㗎喎。
有啲人喺音樂上好有天賦，可惜冇加以栽培就埋沒咗。
有啲信徒會背誦咒語以保護自己免受邪惡力量所影響。
疫情降温，已經冇再發現新病例。
佢最近有啲唔妥，我懷疑佢係舊病復發。
依家冇人send SMS㗎喇。
千祈千祈唔好抌咗餅錄音帶佢呀，係你死鬼阿婆啲錄音嚟㗎，你抌咗阿公會好傷心㗎。
呢間公司聽日開始公開發售認股證。
佢頂唔順佢老闆啲脾氣，所以辭咗職。
念在你之前為公司貢獻咁多，今次就功過相抵，唔處分喇。
佢唔做功課只係賊佬試沙煲，睇吓啲老師點畀反應。
今年入夏以嚟最高氣温係攝氏34度。
甲對乙講：「我愛你。」，旁人：「『酒醉三分醒』呀，佢應該真係鍾意咗你。」
呢期興剷青，個個剷到陸軍裝噉。
你做得咁出面，係人都知你唔鍾意佢啦。
喺中國農村，重男輕女嘅思想仍然根深蒂固。
瑪莉今日食錯嘢，搞到成日都屙fe fe。
佢今日好唔開心呀，我要諗辦法氹返佢至得。
因為有社交網站，媽咪同啲小學同學有返聯繫。
大風將樹上面嘅雀巢吹到搖搖欲墜。
佢哋為咗一塊朱古力餅拗唔掂數。
今日公司爆鑊，成個系統冧咗，今晚返唔到屋企食飯喇。
查理斯王子喺1958年獲冊封為威爾斯親王。
我哋屋企家徒四壁，邊度有錢供你留學？
叔叔，我肚仔唔舒服呀。（細路仔講嘅）
如果唔開聲就上台，會唱得好難聽。
我喺呢度做阿四咖咋，影印、送信、斟茶、換水乜都要做。
噚晚去飲嘢見到有個女仔幾靚，抄咗佢牌。
除非你去廣東或者廣西南寧嗰頭啫，上大陸好難唔講煲冬瓜㗎噃。
紐約係全世界數一數二靚嘅城市。
呢個全自動系統將會取替舊嘅系統。
男仔失戀果陣，會唔會當街當巷噉喊？
橫掂未夠鐘睇戲，去打返鋪街機先。
沙士期間，出入境旅客都要檢查體温。
喺濃霧之中，對面嘅高山若隱若現。
我阿媽話，如果我再肥多次佬，佢就唔認我喇。
香港嘅薪俸税係按收入嘅地域來源而徵税，來源係香港嘅就要交。
唔好口爽應承人，你係咪真係幫到人先？
你成日jer住晒咁，到底想點？
好彩你幫我解圍咋，如果唔係就畀佢哋笑死！
資源咁少，速度同質素之間總要有所取捨。
呢個女仔好鐘意喺佢男朋友面前撒嬌。
做咩話自己就嚟死？𦧲口水講過！
雖然佢嘅生活好艱難，但佢仍然好堅強噉過每一日。
敍利亞內戰搞到有好多無辜嘅平民冇咗條命。
朋友前幾日過咗身，聽日去大酒店見佢最後一面。
住喺海邊嘅平房感覺一定會好舒服。
你明明畀人串到一戙都冇，都仲要拗落去死雞撐飯蓋。
記得份稿留返3mm出血位，唔係印出嚟會有白邊㗎。
我同學抄功課，但最後高我成個grade。
老闆埋單之後就拎部計數機出嚟，大家都心知肚明，呢餐要自己俾錢嘞。
睇完套鬼片之後好驚，有得震冇得瞓。
消防裝備亂咁縮皮，睇怕遲早搞出人命。
佢係我個仔，兼我業務上嘅左右手。
士多啤梨蘋果橙吖，你條契弟喺度串串貢，係咪想隻抽呀？
過咗一晚，條烏蠅紙黐咗成十隻烏蠅。
近來經濟唔好，呢類開發計劃只能束之高閣。
你能唔能夠分辨出邊個真邊個假？
搶咪答問題，有幾快得咁快，知冇？
年中係當時暴動嘅高潮，周地菠蘿。
樓市係噉跌，嗰層樓我撻訂唔買喇。
佢個樣咁童顏，我以為佢仲讀緊中學。
我最憎夏天出街架喇，我情願留喺屋企好過。
嗰位政治明星咁靚仔，一定有好多闊太捐錢支持佢啦！
呢煲雞湯燉足三個鐘，夠晒火候。
如果校長可以嚟呢一個開幕典禮，噉就最好不過喇。
廣東話有唔少潮語，當中好多都同互聯網有關。
乜你咁水皮㗎？啲數咁易都唔識計！
通咗兩晚頂，而家好想即刻返屋企瞓覺。
嗱，我而家擺個聽筒喺你背脊呀吓，係會有啲涼浸浸嘅感覺嘅，深呼吸吖。
信徒應該按照《聖經》嘅教導善待牧者。
今日開學，條街又多咗好多學生哥學生妹喇。
你好傻，住馬鞍山都仲次次咁遠送我返屯門。
我唔熟悉金融，但係我有人可以問。
我唔記得咗落車，而家都唔知點樣返返去。
我阿媽喺酒樓洗碗操勞過度，宜家有彈弓手。
你真係行路唔帶眼㗎喎！成個大肚婆企喺你前面你都撞埋去？
佢根本就係虛張聲勢，唔好信佢呀。
佢做嘢好落力，所以老闆加佢人工。
公園入口有一座紀念戰時華人殉難嘅牌坊。
雖然佢喺酒吧度做酒保，但係佢唔識飲酒㗎。
個組長一個人做晒啲嘢，搞到組員冇嘢做。
將枱好似歪咗，褪返過少少拍齊佢啦。
奶奶一聽到個胎係男仔之後就笑逐顏開。
你做嘢做得咁慢仲話聽日就會搞掂晒？咪講嘢啦你！
好多球壇名宿同球迷都嚟見證球會成立百周年紀念。
識得睇人眉頭眼額對你有好處㗎。
患有自閉症嘅細路仔唔鍾意講嘢。
你呢幅畫又唔係寫實，又唔係抽象，不倫不類。
呢張相好模糊，睇唔清楚我個樣。
理得佢有冇用吖，有平嘢幾大都買咗先算。
雖然條路好難行，但係我哋最後都安然無恙到達目的地。
我病咗之後好驚出街，要食鎮靜劑先出到門口。
呢條友好眉好貌，實情心術不正，周不時落井下石。
閘住！點解你總係唔可以講啲吉利啲嘅嘢架！
估唔到佢年紀輕輕，已經咁有料喎。
呢個blogger啲評論質素好高，拍得住專業記者㗎。
佢慣咗打西拳，規例係唔准打下體，所以佢擋唔到嗰下猴子偷桃。
做乜眼超超噉對住我？係咪想打呀？
圓形半徑同切點上嘅切線互相垂直。
佢個人仙都唔仙吓，你仲旨意佢埋單？
飲親酒我都一定會嗌碟螄蚶送嘅。
宜家個形勢咁混亂，我都係早走早著。
量刑係一項由法院專責及獨立行使嘅司法職能。
佢考試冇温書，果然考試就唔合格。
佢作咗首歌參賽，喺台上拎支結他自彈自唱。
有心栽花花不香，無心插柳柳成蔭。
呢排齋戒月，記得日出後日落前要禁食呀！
政府安排大量梁粉入去各個委員會。
如果政策失敗引起民憤，責任在政府。
「一」(jat1)字嘅韻母係'at1'
隨住社會發展，石澗嘅景觀亦有所轉變。
佢細個嗰陣好老積㗎，成日學啲大人語氣講嘢。
甲：「你好叻啊！」乙：「彼此彼此啫！」
政府至今仍對當年大屠殺隻字不提。
我父母好開通，我唔一定要同香港人結婚嘅。
我患咗不治之症，大概得返三個月命。
呢啲問題，都係留返俾下一任處理啦。
你一個人食咗四碗飯，撐死你呀！
呢本詞典有時都會收錄新興嘅用法、比較小眾嘅用法。
老師話呢啲係無聊嘢嚟，考試唔會考。
漁夫要小心啲用捕魚工具，以免破壞到海牀嘅環境。
當一個國家戰亂嗰陣硬係會造成好多當地嘅人民家破人亡、妻離子散。
好多小朋友喺度㗎，唔好講鹹濕嘢啦！
要你遠赴非洲參加會議，真係辛苦晒。
阿杰都唔鍾意你，唔好再蹱個頭埋去啦！
呢個假設可以用腦部核磁共振掃描加以證實。
頭先喺擂台上面，阿明出咗吓威力好大嘅拳，一嘢打到阿松暈咗。
一下唔為意偷襲對手，認真高章。
佢白手興家，喺呢行打滾二十年，而家已經係業界嘅龍頭喇。
月底個ball你揾咗partner未啊？
學生會印製咗好多海報宣傳歌唱比賽。
既然你都去圖書館，不如順便幫我還書啦。
先生，而家唔駛錢就可以申請我哋嘅會籍，你有冇興趣？
以前興養雀嗰陣，啲雀友個個都帶住籠雀去茶樓，幾熱鬧。
其實李老師志不在此，佢嘅夢想係做校長。
琴日我同佢炒咗，所以你唔好叫我幫你揾佢喇。
我阿媽做女嗰陣時已經好多人追。
支持者係要遊説爭取㗎，票唔係屌返嚟㗎。
好話唔好聽，你都咁大個人嘞，重要人下下提住先識做。
佢咁鬼錫身，呢度工作環境咁危險，佢實捱唔住啦。
政府用1000億公帑起一條冇人搭嘅高鐵。
佢帶晒架生，恐怕係抱住敵意而嚟。
我哋公司主要係賣電視，其次係賣音響設備。
紅橋過新墟都唔知搭咩車，叮過去好過啦。
我踎躉足足半年喇，仲未揾到工。
前日問你借咗三十蚊，而家還返畀你。
佢十年寒窗苦讀終於換來今日嘅成就。
佢以為贏咗開始減速，臨尾畀對手超前衝線。
小朋友通常都鍾意聖誕節，因為嗰日會有聖誕禮物收。
切肉唔好順住啲紋切呀，煮出嚟唔好食㗎。
窗外雪景白茫茫一片，令人舒暢。
你使唔使講得咁應啊？我都知自己事……
雖然有記者影到佢兩個一齊去旅行，但佢哋依然矢口否認有戀情。
深呼吸要先吸一大啖氣，之後呼氣。
半夜啲人瞓晒嗰陣，就係我哋逃走嘅最佳時機。
老闆今日心情唔靚，我哋要遭殃嘍。
你噉嘅嘢都講得出口，佢一定好傷心。
我出世之後爸爸就走咗，我媽媽守寡養大我嘅。
聽講今日個歌星會真空上陣，打醒十二分精神喇。
佢哋比賽咗五個回合都分唔到勝負。
居民驚食水入面有鉛，好多都買咗濾水器過濾食水 。
有成百人中招，買咗過期演唱會飛。
我請你返嚟係同我做數，你明嗎？
一朝天子一朝臣，新老細上場，你都係諗定後路啦。
上體育堂嗰陣，老師都會叫學生盤坐。
嗰套恐怖片真係鬼都怕。阿松重嚇到睇睇吓瀨咗尿。
肥豬肉有好多脂肪㗎，唔好食咁多喇！
喺兩堂中間，有一個五分鐘嘅小息。
做乜今日搞到頭撻晒？之前gel起咪幾精神。
我懷疑我老婆偷食，揾咗個偵探監視佢。
依排股市係咁跌，一買已經坐艇。
球體體積係點計㗎話？我唔記得咗添。
附近將會進行爆破工程，請駕駛人士留意。
佢好鍾意園藝，成日一個人係花園掘土種花。
佢呢次演講內容好豐富，睇得出佢做足功課。
呢味餸咁出名，真係要好好品嚐吓嘞。
我哋而家會dem一次比賽個流程先。
佢上次約我嗰陣甩底，今次我唔信佢嘞。
佢做咗啲手腳令自己賺咗一大筆錢。
一講到佢嘅偶像，小明就滔滔不絕。
樓上晚晚都喺度揈機，嘈到我電視都睇唔到。
佢話我哋係唔應該同中國切割嘅。
上飛機嘅手提行李長度、闊度同高度都有限制。
我仲係唔識paper點寫先好。
大學畢業之後阿華潛咗水好耐，直至到舊年先見佢蒲返頭。
啲功課而家唔做住，遲啲先做啦。
呢個國家經歷足足一個世紀嘅戰亂，終於發展成民主國家。
我哋要合作先可以生存，以前嘅事就一筆勾銷啦。
呢個月我已經聽佢講咗成十萬九千七次，唔熟都聽到熟啦。
宮廷之內，我係一人之下，萬人之上。
自從你去咗留學之後，我哋無論係月入定係諗法都開始有距離。
如果你想去多幾個地方，你都係包車啦。
唔該可唔可以幫我搽啲太陽油啊？
噉搭飛機法有啲迂迴，不過勝在夠平。
等阿爺講下後生啲威水史你聽啦。
呢件事唔關我事，我為佢抱不平啫。
有本筆記簿用嚟上堂畫畫好緊要㗎。
啲蛋糕好睇唔好食㗎，唔好買啦！
我同你拗手瓜睇吓邊個隻手斷先！
經過一番明爭暗鬥，佢終於揾到呢份工。
明明我贏咗，佢就口硬話今次狀態唔好先冇贏。
打完仗之後，成個城市變咗廢墟。
農夫為咗消滅害蟲，會用到農藥同殺蟲劑。
4號大腳向前傳中，3號仔門前接應，窩梨抽射，入左！！
個計劃只係短短幾日就已經完成咗。
飲咗兩大支都冇wing，有料到吓。
佢咁打得，第日做世界拳王都得！
有錢佬越嚟越有錢，根本冇可能脱貧。
原本上年十一月搞嘅畢業禮，褪到而家先搞到。
我借錢俾你成全你開舖頭嘅願望啦。
佢貪方便泊咗架車喺醫院門口，而家淨係食咗張牛肉乾咪算好彩囉。
你今次旅行買咗幾多戰利品返嚟？
個衰佬成日都咁夜番，實喺出面飲緊湯啦！
佢犯咗太多錯，上司都唔敢保佢。
雖然我對佢一往情深，但佢一啲都冇畀我感動。
你應該識多幾個朋友，等有咩事可以互相照應吖嘛！
做嘢要有頭有尾，千祈唔好中途放棄。
生果有好多纖維，可以幫助消化。
人生嘅意義要自己發掘同體驗，隨波逐流又有咩意思呢？
個消防員響火場當機立斷，即刻抱走個細路仔。
我好鍾意收集首日封，因為我覺得好有紀念價值。
如果當日我冇發大嚟做，公司就唔會有今日嘅成就。
你唔好太高估佢，佢只係一個庸才。
呢個細路好招積㗎，成日都喺度認叻。
你對老婆咁惡死，因住佢唔要你啊！
唔好意思，我都知可能會唔啱聽，但係真係不吐不快。
果兩條友匿埋喺度耳語，唔知有乜嘢陰謀。
你一個人揸住三隻Dee，今鋪想輸都難啦。
個手袋好貴㗎，我俾錢嗰陣個心不知幾赤啊。
問完人借錢先食到呢餐飯，下一餐都未有着落。
我已經幫你還咗錢啦，你仲想我幫你交租？咪得寸進尺喎。
九七年之前，有好多香港人移民外國。
呢個中式水池真係別有一番風貌。
喺外國生活咗十年，返到嚟香港，發現呢個地方已經面目全非。
喺比賽開始之前，我哋會加插一個默哀儀式。
我大佬個朵響噹噹，有邊個唔識？
村啲牌坊好似個個都差唔多樣咁。
淨係食粥唔晾肚，我已經有啲餓喇。
我同你三唔識七，我點解要信你喎？
佢欺君犯上，所以俾人斬首示眾。
我部電話喺櫃底攝得好入，我掂唔倒。
佢發現自己愛滋病測試結果呈陽性反應。
颱風襲港期間，市民應該留喺屋企，以策安全。
過咗咁耐，佢仍然係一個成日遲大到嘅人。
C朗拿度連續兩場食白果，外國啲報紙笑佢係「朗零度」。
由林家聲先生開山嘅粵劇超過四十套。
好多人都中意所謂血統純正嘅貓狗。
一個人嘅血管長到可以環繞地球兩周。
佢鬼拍後尾枕噉講咗我嘅壞話出嚟。
我喺呢段時間pick up咗好多新興趣。
佢出口成文，文采斐然，果然係文學期刊嘅編輯。
佢將你論文啲用字改頭換面之後，就當做另一篇新嘅論文。
隔籬屋個陳師奶好慘㗎，聽講佢老公喺出面收埋咗個二奶，所以成日唔理佢。
佢愛一個人會好死心塌地，憎一個人又會好決絕，愛恨分明。
你俾人呃咗咁多錢都唔知，正一傻女嚟！
蜻蜓喺好多文化入面都畀人覺得佢哋同超自然力量有啦掕。
啱啱喺其他國家返嚟，我身上面一蚊港幣都冇。
呢一個機械人能夠辨識佢主人嘅聲音。
政府擳牙膏噉回應食水含鉛事件。
佢一九九零年移咗民去美國，此後就冇再返過嚟嘞。
呢隻疫苗使用mRNA技術，係全球首創。
你哋踎響度托炮咩？快啲返去做嘢啦。
呢篇文章喺史學上嚟講並唔嚴謹。
佢去咗台灣夜市，掃咗兩晚街之後，肥咗五磅。
佢平時都做得幾好𠺝，今次應該係失手嘅啫。
兩位，係咁嘅，你哋耍花槍，細聲啲呀。
仲以為今晚肥仔添，原來係空歡喜一場。
我部相機唔見咗個叉電器，想揾地方配返個。
食淨咗咁多嘢，拎個袋打包拎返屋企啦。
唔鍾意食壽司？咁不如食泰國嘢？再唔係鋸扒好唔好？
畫叮噹嘅第一步就係畫圓圈加一點。
呢個球員幾好波喎，可以一個扭四個。
佢受唔住工作壓力，終於向老闆請辭。
我好屎急，可唔可以幫我睇住啲嘢先？
佢因為戰亂，所以同屋企人失散咗。
你成隻冤鬼咁跟足我一日做乜嘢？究竟想點？
好多女仔都希望自己嘅另一半係暖男。
呢個疾病係由畀糞便污染過嘅食水傳播。
咪再嫌三嫌四啦，廉價酒店係咁㗎啦。
喺太平山上，你可以睇到維多利亞港嘅全貌。
好耐無見女朋友，好想返啲同佢執返劑。
我身為指揮，今次事故我難辭其咎。
政府對付小市民就叻，一對住地產商就變返冇牙老虎。
人哋話佢因禍得福，佢唯有苦笑啦。
佢有家底又靚仔，所以有好多女仔追㗎。
天氣熱，人要飲水，車嘅水箱都要加水呀！
本來我哋打算今日去旅行，無奈天公不做美去唔成。
我做咗呢個位已經十年，係時候退位讓賢。
嗱，今次呢單deal我地係上把位，不容有失啊！
你攞我本passport去做咩呀？
個個都拍拖，唔通個個都想拍拖咩。
你唔舒服，今日唔好食飯嘞，我煲煲粥俾你啦。
醫管局已經採取分流措施，處理急症室嘅病人。
呢種植物耐熱，所以可以喺沙漠生長。
做足安全措施，唔好有咗先去諗墮胎，白白犧牲一條人命。
個巴士司機琴日捉咗個搭霸王車嘅人。
畢竟佢仲係個細路，唔好逼佢喇。
黃牛黨買晒啲門票，令到其他人冇得買飛入場。
未到最後一刻，我都係唔會認輸嘅。
呢個死場自從有食店加入之後就翻生。
啲酒質素咁低劣就咪鬼飲啦，傷身㗎！
佢兩個成日針鋒相對，從來都唔打算和解。
佢手臂傷咗，呢排做嘢都有啲論盡。
香港政府做嘅財政預算應該以量入為出為原則。
個大頭佛唔係我搞出嚟，你怨我都冇用𠿪！
熱戀緊嘅情人，當然羨煞旁人啦。
我呢排follow開國際新聞。
今次數學測驗份卷好容易，唔温書都識做。
佢有個咁好嘅老婆，真係有福啦。
佢好貪心㗎，去食餐飯都sa咗人哋套刀叉。
大家有唔同嘅觀點都係好正常嘅。
佢哋一面猜枚一面飲酒，玩得好開心。
話説喺好多年前，呢度有一座古堡。
政府將會調動緊急儲備應付金融危機。
有啲女仔一扁嘴扮慘，就有人幫佢哋完成一切。
條戇鳩點入大學㗎？連一份簡單問卷都唔識整！
唔好轉彎抹角喇，話俾我聽你喺邊啦。
我成朝都冇做過嘢，淨係喺度hea。
我今晚要返夜，所以晏晝要瞓下覺。
包洗衣粉好襟使，一包可以用半年。
我呢排有運行，做親啲咩都好順利。
一氧化碳會降低血液帶氧嘅能力。
舊底你仲爭我五十蚊，而家仲想借？
我哋衷心希望校方會答應我哋嘅要求。
琴日跑步之前冇拉筋，而家小腿勁痛。
隻狗仔喺水面見到佢自己個倒映，以為見到另一隻狗。
我個仔細個試過一次發燒抽筋，好在大個咗就無事。
佢掂邊範死邊範，你都係唔好痴得佢咁近。
立法會議員喺會議中途離席抗議。
佢設計出一個連老人家都鍾意嘅遊戲。
十蚊先買到兩個橙？有冇搞錯啊！
乜你份人咁柯箇㗎？買少少嘢都考慮咁耐。
保安員喺銀行外面見到兩個形跡可疑嘅人，於是報警。
有咗手提電話之後，而家電話亭剩係用嚟避雨㗎咋。
阿松走咗去嫖妓，結果而家惹咗性病。
候選議員為咗遊説選民投佢哋票，都走訪各區宣傳。
佢今個學期已經冇交十次功課，搞到老師大發雷霆。
用中慢火起鑊，等熱力傳送到整隻pan先至落料。
嗰個老闆娘好鬼掁雞㗎，日日都鬧啲伙記。
我今日好好手氣，淨係玩廿一點已經贏咗三千蚊返嚟啦！
你喺班度考第一唔使懶得戚嘅，喺學校有好多人叻過你㗎！
黃太決定咗喺聖誔節領洗，正式加入教會。
唔該俾啲乾冰嚟雪住個雪糕蛋糕。
佢平時係一個好學生，我點都估唔到佢偷嘢，真係有啲嚇窒咗。
呢間大學創立一百年嚟造就咗唔少人才。
我哋用前人嘅研究做基礎，發明咗呢件新產品。
佢哋為咗贏依場比賽而大費周章。
今日十三號星期五，一出門口就撞見架棺材車，真係大吉利是啊！
正價貨品一律八折發售，特價品例外。
今次你搞出咁大件事，你自己同我擺平佢呀。
呢套片正呀，可惜太耐之前喇，都無人做seed，download唔到咯。
嗰間百貨公司大減價，好多人都趨之若鶩。
已經到咗十一月，天氣仲係好熱。
疑犯畀警方圍捕，當場開槍自殺。
正所謂菜香不愁巷仔深。你賣嘅叉燒咁好味，唔洗驚冇人欣賞喎。
佢架車撞到冚包散，人唔死得算好彩喇。
啲球員太急躁，令到失分越嚟越多。
呢個歌手淨係唱埋啲K歌口水歌，真係好悶囉。
醫生，個patient等咗好耐喇！
阿媽教我唔好同街上便嘅陌生人搭訕。
呢對襪薄切切，着返一頭半個月就穿窿喇。
佢爸爸媽媽都做英文先生㗎，所以自小耳濡目染，講得一口流利嘅英文。
政治人物一生功過，歷史自有公論。
呢排成日都攰癩癩，瞓幾多都唔夠。
我阿婆話皮蛋要有雪花先至係正嘢。
你要俾心機温書，唔係嘅話考試會唔合格㗎。
你都戇居嘅！做咩唔收訂金先幫個客訂貨啊？
佢有張大學畢業沙紙，身價梗係高啲喇！
呢個新市鎮嘅童黨問題仲未根除。
佢手車好好，好順利噉過咗呢個急彎。
佢哋兩個感情如膠似漆，好恩愛。
木瓜好涼，你都係唔好食咁多喇。
呢單case我哋部門會refer畀你哋跟。
你成日喱埋喺屋企想做黃面婆咩。
我揸巴士最憎死鹹魚喺中途站截車。
呢間公司專門幫啲客搬運大型嘅傢具。
利物浦對車路士場波踢成點樣呀？
你囈佢都冇用，佢根本唔會幫你。
我份報告唔係寫得幾好，聽日開會嘅時候實俾老細插到飛起。
今次對住強隊都贏波，真係夠運氣啊！
食完個蛋糕之後，個肚撑住撑住，食唔落其他嘢。
有啲人雖然私底下有啲怪癖，但只要唔影響到人，就毋須大驚小怪。
咁耐冇打波，啲技術已經生疏晒。
呢件意外我親眼睇到，我可以做人證。
大澳楊侯古廟由一級歷史建築升格為法定古蹟。
貓頭鷹喺好多個文化入面都畀人當做智慧嘅象徵。
仲有一粒鐘先交更，佢應該冇咁快嚟到辦公室住。
佢哋係叱吒風雲嘅人物，所以人脈好廣。
我朋友喺中學教書，每晚成八點先收工。
聽咗咁耐，我覺得呢單生意係流嘢嚟嘅。
我老豆老母都唔喺香港，有咩嘢都要食自己。
冷靜啲！你成嚿忟薑咁，架車都唔會行得快啲㗎喎！
雖然班編輯間唔中會甩稿，但係都好努力保住水準㗎。
農曆新年好多人都會買禮盒送俾朋友同親戚。
今日啲客冇平時咁多，架小巴等成個字架車都未滿。
廣深港高鐵連接住香港同埋北京、廣州、深圳。
佢由低做起，由助理升到上經理。
但凡走堂嘅學生，我全部都畀F佢哋。
佢第一次睇恐怖片，有啲嚇親好正常。
無論你繼續讀書定係出嚟打工，我哋都會尊重你嘅決定。
做完運動，入沖涼房沖返個靚涼先。
我哋冇逼佢請食飯㗎，佢一廂情願請咋。
佢好通氣嘅，唔會阻住你哋二人世界。
士多啤梨新地甜得嚟冇朱古力咁膩。
交通燈上面個綠色公仔眨緊就唔好過馬路喇！
政府已經對依個發展計劃開綠燈。
今日節目請咗好多嘉賓上嚟，等我逐一介紹下先。
嘩，條隊咁長嘅，排咗半個鐘都未見到龍頭呀。
頭先落好大雨呀。我件衫濕到淰晒。
佢係教徒，所以星期日通常都唔得閒。
香港以其眾多種類嘅美食而遠近馳名，所以有好多嘅外國人都紛紛慕名而來。
我平日有咩做？冇㗎，落公園散下步，同啲街坊吹下水咁囉。
你班嘩鬼嘈夠未呀？靜一陣温下書得唔得？
既然大家傾唔掂數，一拍兩散囉！
茶行老闆周不時都醒我兩招，教我點分靚茶葉。
文武廟義學喺1880年創辦，後來歸東華醫院管理，成為東華第一間義學。
明明係你偷，你仲死撐話自己冇偷嘢！
山高皇帝遠，鎮政府梗係可以為所欲為。
依家啲蒙古包好先進，除咗有水電，有啲仲有埋太陽能板。
呢張淺啡色梳化跟埋一張同色茶几，又靚又夠曬實用。
呢度嘅人生活好他條，冇香港人咁緊張。
一到星期一，又要返工，大家都好唔開心。
珠江水資源豐富，四周圍又有一片片嘅平原，所以嗰頭好啱人類大規模咁聚居。
今次我就網開一面，唔同你計較。
係咪衰呢？都話唔好爭咯，而家爛咗冇得玩啦！
透過研究病例，醫生可以減少誤診嘅機會。
噉係咪讀書好就一定入到大學呢？噉又未必。
啲人點激佢都唔嬲，佢真係濕水炮仗嚟！
唔好同佢玩啦，佢又屎波又冇球品。
佢好爛食㗎，睇佢肥成噉就知啦。
佢份人出名心胸窄，唔忠誠，隨時反轉豬肚就係屎，你都係小心啲好。
冇人知道佢老豆響佢個仔嘅童年扮演咩角色。
呢條頸巾啲冷好拮，所以我好少戴。
哇，你十月先開學，咪可以去多次旅行囉？
分手遇着落大雨，又真係應景得滯。
我想買相架畀佢哋做禮物，但係我驚佢哋已經收咗好多。
以前細個跳舞好鍾意開場打側手翻，通常我一咁出場個個就會拍晒手掌。
你唔好以為佢當你係拍擋，佢有事就兄弟，冇事就契弟。
我只係普通嘅上班一族，無權無勢。
從此佢哋就過住幸福快樂嘅生活。
希望各位大佬第日多啲關照小弟。
我哋做人記得要雪中送炭，切忌落井下石。
對於呢件事，我唔會作出任何評論。
哇，佢點揸車㗎？過線唔打燈都有嘅？
今日公司好多嘢做，開OT開到四點，返到屋企已經得返半條人命。
太陽核心熾熱並唔奇怪，但原來遠離表面嘅日冕温度都好高。
我順帶提下你哋，聽日係公眾假期。
點呀，阿明開始對你發動攻勢呀？
呢個單位喺1970年嘅成交價係十萬蚊。
朋友呢排返工都做緊磨心，好難抽身。
老豆話以前我好鍾意同佢拖手仔去行街。
嗰個男人扮醫生喺醫院度幫人睇症，成兩個月先俾人發現！
啲細路成日喺飛機上面嘈嘈閉，真係煩死。
我做事光明磊落，行得正企得正，使驚人講閒話！
如果佢聽我講就唔會出現呢個問題。
喺用一啲政府嘅線上服務嘅時候，通常都要先做啲身份認證嘅程序嚟確認返個身份。
佢老婆仔女去晒加拿大，留返佢一個太空人響香港搵食。
本人謹代表本公司同仁向各位鳴謝。
大佬，我唔估喇！估極都估唔倒嘅！你快啲開估啦！
呢度冬天冰天雪地，著晒羽絨都仲係凍。
後生仔真係有氣力，通頂都無問題。
你唔好乜都印啦。啲紙就快冇晒喇。
細路仔聽到放假唔使返學，梗係興高采烈啦！
你個衰鬼老細咁煩㗎，收咗工仲係咁出短訊叫你做嘢？
歇後語：「半粒荔枝」──把幾火
你個樣成日惡死睖瞪，邊個夠膽同你傾計呀？
嗰個教授係一個老學究，都唔識變通。
佢把聲好圓潤，所以唱低音好好聽。
喺香港，你可以食到唔同種類嘅海鮮。
政府今個財政年度税收再創新高。
我要返屋企喇，如果唔係實俾阿媽丙呀！
佢頂佢老闆啲脾氣唔順，所以辭咗職。
真人騷節目就係要有爭議性，噉先至吸引到觀眾𠺢嘛！
你去得個酒會就唔好咁摺匿埋一二邊，去social下啦。
佢成日發夢中馬票之後買兩幢洋房。
大個仔喇，學下自己𢳂飯食，唔使阿媽餵。
盂蘭節就嚟到喇，幫手落街買啲金銀衣紙啦。
冰封三尺，非一日之寒，我同佢之間，亦係埋藏咗好多心病未徹底解決，先至決裂。
你咁寶貝啲高達模型就放好啲，唔好四圍擺！
佢退出政壇之後，對世事不聞不問，搬咗返鄉下住。
呢間歌廳今晚請咗個外國歌手登場。
如果你覺得隻手好乾，就攞花士苓搽下佢啦！
整手撕雞好麻煩，要將成隻雞拆肉。
呢位大將軍曾經立下戰功，成功樹立威望。
個post鏟咗，貼條死link都睇唔到啦。
佢畢業之後，一直都留喺母校教書。
羅琳出名之後，佢嘅新作洛陽紙貴。
身為你嘅作戰顧問，我會建議你即刻停止攻擊。
老婆又發狼戾喇，少少事嘈到拆天。
呢款game只係有少量嘅game mode同地圖，一啲都唔令人眼前一亮。
我一嚟就見到佢喺地下爆嗮缸，即刻送佢去急症室。
阿松因為移民關係將會喺月尾退學。
呢間舖頭啲雞翼非同小可，你真係要去試試。
個老師教書教下呢度又教下嗰度，教到東一窟西一窟。
我知道你而家好煩，但係你一定要撐住啊。
自從我出國留學之後，好耐都冇食過住家飯喇。
你都冇common sense嘅！
呢架包機係用來運隻狗去英國㗎。
唔怪之得佢會攞到冠軍喇，原來佢喺比賽度出術。
喺咁多人面前講嘢好大壓力㗎喎。
你哋班衰人最好快啲躝屍趷路，咪阻住我哋做生意。
一撻個石油氣爐就搶火，嚇死我。
如果我父母患癌，我就算窮盡家財都會醫好佢哋。
我細個以為後生真係可以膽摶膽，走去揸阿爸部車，最後出咗意外撞斷咗隻腳。
我想換個燈膽呀，屋企有冇梯呀？
警車攔住個路口，咩車都唔可以出入。
你肚餓就出聲啦，等我拎啲曲奇餅俾你食。
我可以一日裏面淨係食一塊餅乾，朋友都話我個肚係神仙肚。
你老公會唔會嚟同我哋一齊食飯？
我爺爺真係老頑童嚟嘅，七十幾歲人都咁鍾意整蠱人。
今朝追巴士追到裙甩褲甩，中途跌左銀包都無察覺。
呢單生意好似買大細咁，好大風險好難估喎。
佢同前男友嘅關係仍然糾纏不清。
新界有鄉村仍然維持每年新春點燈慶賀添丁嘅習俗。
勝出隊伍將會獲得價值五十萬嘅獎品。
眾人都認為佢哋係天造地設嘅一對。
今晚咁人齊，不如打邊爐啦！又易準備，又可以圍埋傾偈。
嗰個古玩收藏家決定將全部收藏品贈予博物館。
而家好多犯罪集團經常利用白手套幫佢哋洗錢。
佢打波整親條腰，唞咗成個月先恢復。
佢為咗要個女減肥，就不停用激將法笑佢肥妹。
佢派位嗰陣第一志願係間官立學校。
佢聽到呢個消息之後，心臟病發作入咗醫院。
鑽石山以前有石礦場，所以叫做「鑽石山」。
可唔可以唔好講粗口？好哽耳呀。
近日各大企業為求幫政府谷針不斷送禮。
佢仲係細路仔，唔明白大人嘅事嘅。
親政府人士相信學生畀坦克車轆死完全係自己攞嚟。
啲喪屍殺到嚟啦，再唔走我哋就一鑊熟喇。
校服都未除教我做嘢？我食鹽多過你食米呀！
嘩，做乜佢個妝化到成個馬騮屎忽咁嘅？
黃生係聰明人，好快就能夠舉一反三。
佢做完手術唔落得牀，要暫時用尿袋排尿。
教授博學多才，談吐凸顯佢一身書卷味。
你同佢非親非故，做咩要咁幫佢唧？
人花三分一時間瞓覺。相比之下，去廁所嘅時間一定少好多。
我老細今日心情好靚，買咗盒蛋撻俾我哋食。
傷風同感冒唔同，通常傷風個人會多啲鼻水，但係個人唔會真係好病。而感冒先會有肌肉痛、發燒嘅症狀，個人會殘好多㗎。
轉軚媚共，仲要借朋友過橋表忠，認真嘔心。
距離預產期得返三個禮拜，你要盡快執定個走佬袋呀！
佢講咗啲嘢之後全場爆笑，佢自己都唔知發生咩事。
落返啲生粉同水調返好個芡汁備用。
呢本小冊子係用環保紙印製㗎，所以成本會高少少。
呢個位好凍啊，不如同你對調吖。
個警察拉錯人，結果畀上級訓示。
乜條裙真係唔靚咩？我男朋友讚我着得好睇我先買嘅。
我睇人哋做就以為係手板眼見工夫，實情係易學難精。
佢鐘意人鐘意到昏昏沌沌，乜嘢都肯幫佢做囉。
佢正一鵪鶉嚟嘅，講嘢都唔望住人嘅。
你阿媽都係出於一番好意先至鬧你。
我哋猛咁擁，但係個琴一啲都唔郁。
佢哋兩個都唔啹對方，開親會都鬧交，點合作？
呢篇文章詳細闡釋咗破壞生態嘅壞處。
我老闆成日要我哋做埋啲無謂嘢。
阿松佢喺酒吧畀人迷魂，醒返發覺自己身上啲衫同錢冇嗮。
警方呼籲目睹呢宗意外嘅人聯絡最近嘅警署。
點解啲家長可以任由啲小朋友喺餐廳度跑嚟跑去？
細路面前，唔好講咁多粗口啦，因住佢哋有樣學樣呀。
你睇佢老虎乸噉，居然嫁得出喎！
我哋一路行一路問人，話咁快就到咗目的地。
清朝喺一八六零年割讓咗九龍俾英國。
佢忽然打咗個大乞嚏，嚇親側邊啲人。
佢已經拎到足夠提名，可以入閘參選總統。
做咗成個月，終於搞掂份計劃書，飲得杯落喇！
女朋友咁嬲，你唔認低威都唔得喇。
你琴晚又發開口夢，真係嚇死我。
將啲舊衫送俾有需要嘅人，一方面可以幫人，另一方面又唔使嘥嘢，真係一舉兩得。
食麪食到si li sir lur
阿松佢乜嘢數學都唔識就走去學人讀物理，結果炒曬。
天文台話呢兩個禮拜會吹北風，所以會開始凍。
你樣樣嘢都好好，人又nice，又乖女，心地好又主動幫人，但係……我放唔低我個ex。
我有十個孫，一個息。個息三個月大咯。
佢好鍾意演嘢㗎。你睇，又玩魔術引囡囡注意喇。
我同你打孖上，贏個雙打冠軍返嚟。
你到時到候就好食藥喇！唔好要我擔心！
我去到美國會自己照顧自己㗎喇。
佢哋喺樂團認識嘅，大家志同道合，好快就做咗好朋友。
佢油麻地都差啲住唔起啊，莫講話跑馬地啦。
對以前嘅農民嚟講，打風落雨係一個災難。
何鴻燊有四個老婆，大婆係葡萄牙人。
網上有人用幾百萬買咗佢嘅初夜。
六十年代，香港製造嘅原子粒收音機名聞遐邇。
賈家嘅財力大不如前，已經外強中乾喇。
佢係呢隊樂隊嘅主唱，當然有實力。
我搭上搭先買到陳奕迅個演唱會嘅飛。
香港樓價過去一年嘅增長速度係史上最高。
呢隻藥有糖衣架喎，小朋友都食到！
你知唔知其實一個女人嘅卵子係喺出世之前已經決定咗有幾多㗎啦？
佢好窮，但係佢都好肯捐錢幫人。
飛機起飛同降落嘅時候都唔可以將座椅椅背校低。
嗰個細路好百厭，成日四圍搶人哋啲玩具。
我唔敢用啲錢，驚到時要嘔返出嚟。
佢成日 開口夾著脷，好容易同人結怨。
每個月，女性總係會有幾日係特別躁底嘅。
民主制度唔一定係解決民生問題嘅靈丹妙藥。
佢天生好有運動細胞，每年運動會都攞獎。
風尾有時仲大風大雨過個風最近嗰陣。
佢一家大細尋日飛咗去美國避年。
呢個單位有梗廚、明廁，好多人爭㗎！
你食我嘅，住我嘅；你再唔畀翻個錢我，你就扯罷啦你！
王老闆打算進軍大陸市場，好積極同內地權貴打交道。
邊度有飛碟呀？你係咪high大咗？
佢將有關皇妃嘅剪報保存咗二十年。
我哋會繼續為你提供頂級嘅服務。
記者同看更吹水，希望套到口風。
今晚收咗好多人情，叫做打和啦。
如果你唔鐘意佢，你就唔應該俾假希望人。
身為稱職嘅狗奴，我當然凡事都以狗狗排第一！
哼，我已經從動漫呢啲二次元產物中畢業喇，我而家只會睇現實嘅電影、小説！
佢真係人品爆發，竟然喺街度見到自己心愛嘅偶像。
哦，好吖，我哋聽日兩點老地方見啦。
中獎者將獲得價值五十萬嘅名貴房車一部。
佢呢個有病嘅媽媽對佢嚟講係一個包袱。
今日我哋好高興邀請到特首主持呢個開幕禮。
點樣先可以解決五音不全嘅問題呢？
我內心掙扎咗一陣，終於決定同佢表白。
今年嘅營業額比去年增長百分之十。
佢呢下埋門真係好波，角度靚，力度勁。
佢憑住不屈不撓嘅精神繼續比賽，最後反敗為勝。
睇吓你，笑到見牙唔見眼，中咗六合彩呀？
喺的士執到部電話，點聯絡失主好？
The Beatles絕對係殿堂級嘅樂隊。
佢哋討論嘅內容太高深，我完全冇插足嘅能力。
個強姦犯終於畀人拉咗，真係大快人心。
最新嘅政策會加劇兩個族群之間嘅矛盾。
我企咗上嗰跳臺度，準備跳落去嗰泳池。
睩大隻眼睇清楚，上面寫明唔可以退款。
我真係恭喜你，祝你年年有今日！
上次嘅意外令到大腦受損，而家記憶力都差咗。
乜你咁粗魯㗎，一坐低就棟高隻腳。
你哋唔係咁天真諗住𦧲下地，老師就會加返分畀你呀嘛？
屈原知道亡國之後，就悲憤自殺。
秦二世係出晒名荒淫無道嘅皇帝。
有關科幻嘅題材係近年荷李活影片嘅一大特點。
你唔知點揾支筆？揾店員幫你啦。
佢哋喺我背後講咗啲難聽嘅説話。
人都唔喺度咯，指責佢太唔自愛又有咩意思呢？
一去到門口已經見到入面好多人，相信係因為新開張嘅效應。
今日有20位肢體受洗加入教會。
維多利亞港水深海闊，大郵輪都可以停泊㗎。
你咪撈過界啦！如果唔係我做咩呀？
你個女心水清架啦，大學想讀咩就等佢自己揀啦。
小朋友要空間㗎，唔好迫得太緊呀。
你成日出差去外國，戴咗綠帽都唔知道。
你做咗呢間公司咁耐，佢哋都冇待薄過你吖。
個手袋真係抵買，帶去邊都咁合襯。
好多外國人都覺得中文好難，因為中文據講同其他語言係完全唔同嘅體系。
今晚等我哋重温下呢啲膾炙人口嘅粵語金曲啦。
佢有把豆沙喉，所以唱歌唔好聽。
傳統相機將逐漸畀數碼相機取代。
今晚成班朋友去飲嘢，不過我做柴可夫，所以唔飲得酒。
我哋不惜任何代價都要阻止病毒擴散。
佢話去日本開會，其實係同情婦幽會。
雖然我好想幫你，但係我真係無能為力。
考埋呢個試之後，上學期就完喇。
佢鍾意獨來獨往，好唔合群，所以冇乜朋友。
琴晚尖沙咀發生械劫案，警方正追緝兩名中國籍男子。
呢條過山車軌圍繞住主題公園個城堡。
同另外一個明星出席活動，佢慘被企歪。
你都嚟join我哋一齊食飯啦！
我哋搬搬抬抬，搞咗成日都冇食過嘢，梗係飢不擇食啦。
你可唔可以俾我講完先？你窒住晒，我會唔記得我要講咩。
我全心全意幫你，你竟然噉對我？
劫匪向住尖沙咀方向逃走，派人去截住佢。
佢話佢質咗個醫生兩捶就走咗嘞！
嗰兩個人擒上啲高樓大廈頂拍片，真係睇見都牙煙。
我部手提電話太舊嘞，連網都冇得上，我想換過部。
佢行行吓俾隔籬條友bell開咗。
年金嘅主要功能，係等買家日後可以有可靠嘅收入。
今次乜嘢符弗都出晒，都係搞唔掂。
個風吹爛晒佢屋企啲窗，佢而家暫時住喺臨時庇護中心。
出面熱到溶呀。記得帶把芭蕉扇呀。
佢平時唔做運動，但係又學人走去報三千障，唔攞包尾就奇啦！
好心你慳啲啦，你一個月先賺得一千蚊，仲買咁多嘢！
你間屋咁大，但係得咁少傢俬，睇落空寥寥噉。
呢個男人走去聞人地條底褲，真係心理變態。
佢為咗顧全大局，不得不放棄自己嘅興趣。
冇實力嘅人係冇辦法管治好香港!
報道指香港有一千二百公頃嘅棕地。
公職人員要為行為失當受到處分。
你想查呢個字呀？呢本字典就最啱用嘞！
佢喺班入面人緣好，但係亦因為咁，每當同學之間有矛盾，佢往往就夾咗喺中間做磨心。
我激嬲咗我女朋友，而家諗緊點氹返佢。
打咗兩圈咋喎，唔係贏咗啲就想割禾青呀？
阿婆你都恰，咁你又確係抵屌嘅。
佢冇做嘢，因為佢要喺屋企湊細路。
老細份人好易話為㗎啫，唔使怕佢。
大家唔使動武，君子動口不動手。
你咪應承得咁口響，到時你做唔晒啲嘢，老細實鬧你。
疫情期間，大眾經常使用酒精搓手液、番梘、洗手液，增加患上主婦手嘅機會。
成日用手機打卡，你啲私隱冇晒喇。
條友個樣古古惑惑咁，你小心啲佢呀。
我哋期望藉住呢個電視節目，增加觀眾對傳統技藝同民俗活動嘅了解，從而宣揚本地文化。
業界再唔培育人才，恐怕青黃不接。
呢個係民主國家不得不認真去對付嘅挑戰。
嘩！你手掌條事業線又深又直，將來你一定會事業有成呀！
佢今日件衫認真攞膽，大紅大綠著到成個小丑咁。
大文同佢女朋友唔係基督徒，但係佢哋拍咗拖三年都未開齋。
呢批二手貨我唔逐件睇喇，總之唔理好壞連毛監屎同你收晒佢，二萬蚊，有無問題？
你按住順時針方向轉嗰粒鈕就得㗎喇。
小朋友有時手多多搞下啲杯杯碟碟，最好咪畀佢哋亂嚟啦。
究竟你有無温書架？點解次次考試都滿江紅架？
我又淘咗好多嘢添，又要畀阿媽鬧喇。
佢本來大好前程，點知英年早逝，真係好可惜。
香蕉不但好味，而且仲好有營養。
本書軟癩癩，冇硬嘢墊住好難喺上面寫嘢。
雖然你係個好人，不過我已經有意中人喇。
佢有唐氏綜合症，比起一般人多咗一條染色體。
香港嘅社企發展十幾年嚟越嚟越成熟。
我想去洗手間啊，你可唔可以幫我頂住檔一陣先啊？
出爐港姐冠軍成為當紅炸子雞，份份報紙都見到佢。
喺我哋酒樓擺酒，每席大概 $9000。
無論旁人點睇，我都會同你一齊。
呢個秘書位有好多雜務要處理嘅。
係我唔啱，係我唔着。你原諒我一次咁多吖。
聽講茶渣可以用嚟做天然肥料種花。
好羨慕你有個咁有交帶嘅仔，唔使令人操心。
喺事情起首，冇人估到會變成噉。
佢穿櫃桶底嘅證據已經揚咗出去，今舖仲煮唔死佢？
我哋嘅B隊喺山谷嗰度遇襲，死咗好多人。
呢隻運動鞋牌子以為靠宣傳就搭救到喎，咪又係下欄扮上菜，有用咩？
呢局又進入刁時喇，睇嚟場比賽將會打好耐。
做生意嘅嘢，一就一，二就二，點能夠婆婆媽媽？
你都唔諗吓老母扽你出嚟幾辛苦！
個客無端端上咗嚟公司，老細又開緊會，你頂住先啦！
佢打機咁廢，我三兩下KO佢啦。
你條砲得六飛，乜你射得晒我哋咁多人咩？
你點會放齋雞粒落炒飯度㗎？都唔啱傾！
我已經下定決心，冇人可以阻攔。
報考中學文憑試嘅大部分都係日校生。
政府呢個政策擺到明向大財團傾斜。
呢個攀石高手唔用任何安全帶就徒手爬上座高樓大廈，真係藝高人膽大。
今鋪政府仆街囉，四圍屋邨都驗到鉛水。
我啱啱升咗職，加咗一千蚊人工。
佢同老婆分緊居，法律上仲係已婚。
佢好小家㗎，從來都唔知咩叫分享嘅。
女大女世界，個女越大越唔黐家有咩咁出奇喎。
我時候到喇，今後你要好好照顧自己啦。
網上流傳一個「切柒魔咒」，如果你打賭邊隊唔贏你就切柒，嗰隊就會輸。
呢個係我個仔，佢今日嚟舖頭做幫工㗎。
如果下世我可以再同你喺埋一齊就好喇。
業主想收返啲單位賣俾發展商，所以開始斷電、斷水，逼遷住户。
呢張支票要兩個人都簽咗名先有效。
噫！唔好埋嚟，你成身酒氣好臭。
雖然佢喺呢個國家住咗十年，但係佢唔想入籍。
你要充份了解佢嘅為人先至好同佢結婚啊。
我先唔驚，最多咪畀人炒，又唔使死嘅。
佢係「飯桶」嚟㗎，餐餐都一定要食飯。
我數到一千隻綿羊喇，仲有咩辦法瞓得着啊？
佢老公成日有女人埋身，所以睇老公睇到實一實。
你由得個囡拍拖啦，而家唔興盲婚啞嫁㗎喇，咪咁唔通氣啦！
呢啲係我嘅肺腑之言，你唔信就算。
兩個口岸目前每日人流共二十八萬人。
阿松俾女朋友暗示佢唔夠勁，想試下食藥壯陽。
隔籬阿黃太係長舌婦就係人都知㗎啦。
我同啲莊友過咗十幾年都仲有聯絡。
佢全家都等佢開飯，點可以唔努力。
一分錢一分貨吖嘛。呢隻戒指先賣一百蚊，一定唔會用真金造啦。
呢隻藥係收鼻水用嘅，每日食三次，每次食一粒。
部電腦花咗少少就唔要，真係好嘥囉。
竟然喺親戚面前拆利是？係咪想開年？
你著嘅衫唔符合我哋餐廳嘅要求。
既然你都唔愛我，咁我地不如就分手啦！以後各行各路，唔好再見喇！
香港政府有意喺石鼓洲興建焚化爐。
今晚呢場show完全冇廁所位。
佢同父母嘅關係破裂，十年冇講過嘢。
殺蟲水有毒㗎，噴嗰陣千祈要小心，噴完記得洗手。
佢雖然係世界出名嘅教授，但係佢做人好謙虛。
你想見報好易嘅啫，喺街派錢咪得囉。
俾人用鞭打咁痛，我想像唔到點會有快感。
你唱歌咁好聽，快啲報名參加歌唱比賽啦，唔好猶疑喇。
你隻為食貓，一講到食就最開心。
你著衫著到五顏六色，好肉酸呀。
封email咁多笑哈哈，畀人感覺好唔正式。
就算遇到困難，我哋都唔應該輕言放棄。
佢嬲起上嚟，將部電話一嘢撻咗落地。
公園度有兩個着住校服嘅人喺度接吻。
我阿叔九七年破產之後，冇瓦遮頭，而家都仲係靠執紙皮維生。
佢玩到咁大，真係唔同佢擘面都唔得。
德國對巴西嗰場波嘅比分係七比一。
我老豆係專業屠夫，日日天未光就要去屠房返工，好辛苦㗎。
1945年8月8號，蘇聯向日本宣戰。同日，美國喺長琦投下第二粒原子彈。
你睇下你，撞板多過食飯。老細就嚟炒你喇！
你而家開始一個月儲三千蚊，如是者，三十年後你就夠畀首期。
呢間房咁闊落，不如做會議室啦。
打完波成身都罨晒汗，好想去沖涼啊。
江湖中人最忌三樣嘢，洗馬檻、着紅鞋、勾義嫂。
呢篇論文探討香港粵語借詞嘅聲調規律。
阿松喺度吹水話自己係廚神，但係見佢煮碟乾炒牛河都差啲搞到火燭就知佢根本未到家啦。
佢係一個好有天份嘅畫家，同時亦係一個著名嘅作家。
佢老細成日拖糧，搞到佢萌生去意。
女朋友開到聲，都要有啲表示嘅。
周圍都有玻璃嘅碎片，發生咩事？
邊有咁快，幾樣嘢都未講得埋欄。
無人會明白我同佢分咗手之後嘅痛楚。
佢好大懵㗎，成日都唔記得帶鎖匙。
拆開份禮物，睇吓裏面有啲乜嘢。
投咩票啫？呢度得三個人，你哋兩個仲要同聲同氣添。
所有手提行李都要過磅先可以上機！
難得聚埋一齊，下次見都唔知幾時，不如去旺中影貼紙相做個記念。
今集節目我哋將會剖析香港成為國際金融中心嘅原因。
有冇咁好食呀？！條龍咁長嘅？！
你呢種講法有邏輯謬誤，並唔成立。
佢哋嗌交嗌到家嘈屋閉，隔籬鄰居都過去勸解。
多元學習模式可以令學生各適其適。
呢個YouTube頻道專門將啲生鏽嘅舊玩具還原。
佢扭扭擰擰噉，半粒鐘都未諗好食咩。
佢講書好悶，所以堂堂都冇乜人上。
呢度淨係准的士落客，冇車搭㗎。
記者鍥而不捨掘到呢單獨家新聞。
佢屋企人屢次勸佢戒煙都唔成功。
我成幾廿歲人喇喎，靚鬼呀？咪氹我啦。
佢真係慘，咁後生就喺今次車禍度枉死。
全港自動捐器官到底work唔work？
佢出咗名唔熟唔食，就嚟斷晒六親㗎喇。
大埔工業邨係香港第一座工業邨。
請打紅十字會二十四小時熱線求助。
用紅白藍膠袋裝起晒啲嘢，方便又實惠。
一個國家可以有好多個王子，但只會有一個太子。
投資咩都好，唔好俾人氹兩氹就投資倫敦金呀。
佢打算用精神病去掩飾自己嘅罪行。
今次政改做得咁樣衰，肯定會有人落台負責。
做乜整到咁撈攪㗎？執返好啲嘢佢啦。
餅卡兑換期通常都比較長，甚至冇兑換限期。
本來我唔鍾意佢㗎，但係後來又覺得佢幾好人。
露珠係由空氣中嘅水蒸氣凝結而成。
數詞可以分做基數詞、位數詞同序數詞。
佢中學都未讀完，就要打工幫屋企還債。
對於公司投資失利，管理層語焉不詳。
你嫁俾我嘅話，我就俾層樓你揸手。
啲茶葉真係妙不可言，要慢慢嘆至得。
上網買衫之前，你要量一量自己腰圍、臀圍幾多吋先。
佢見到巴士準備埋站，即刻飛奔過去追車。
一般嘅書籍雜誌係嚴禁刊登露點相片嘅。
我揸住幾百萬現金，唔知係咪應該入市。
我哋將控告佢危險駕駛引致他人死亡。
香港地少人多，連骨灰龕位都供不應求。
呢間公司已經正式請咗我做經理。
佢希望強姦佢嗰個衰人可以被繩之於法。
阿強次次同女朋友完事之後就叫人哋食事後丸，點解唔一早戴套呢？
上次喺度食魚生屙到七彩，見過鬼仲唔怕黑咩，仲敢再食？
今日愚人節，返到學校就發現大家都蠢蠢欲動，準備要整蠱人啦。
以前如果你再嫁，人哋會覺得你係一個唔三唔四嘅女人。
請你講吓睇完呢套戲之後嘅感想。
由而家到暑假完，我都可以霸佢間房。
戴隱形眼鏡嘅時候，要將佢好小心咁放落眼球。
主修經濟學唔代表生財有道㗎喎。
阿松每月出糧all in美股。
旅遊局推出特色三輪車供旅客留念。
你唔同佢嘈，佢就唔會同你嘈㗎喇咩？
好多老人家都鍾意同朋友打下牌解悶。
呢個BB又肥肥白白又成日笑，真係人見人愛啊。
我同你好熟咩？點解要同我稱兄道弟？
乜而家啲賊日光日白搶劫咁猖狂㗎？
佢成日去唔同城市工作，居無定所。
挪威個海岸線好長，仲要成個岸都係峽灣！
咁淺嘅嘢佢都唔識，我真係比佢激到我扎扎跳。
喺我嘅字典入面冇「冇可能」呢三隻字。
我幫佢做咁多嘢，起碼請我食餐飯啦。
個女仔成個男人婆咁，好難有男人鍾意。
佢喺商場曾經叱吒風雲，可以左右大局。
佢日日搭的士出入，好似幾百萬未開頭噉。
就住中國啲黑心食品，佢已經明查暗訪咗三年。
去東京梗係自由行先好玩㗎啦，你唔係跟鴨仔團下話？
女性嘅經期前後容易有陰道感染。
啲同事group埋搞事，用陷阱裝我。
個個地產商都吼住塊寶地，想飲頭啖湯。
楊教授嘅演講會每次都座無虛席。
今日好曬，我哋去樹蔭下休息下啦。
甲：「方丈真係好小器呀！」乙：「係囉！」
發哥出咗名親民，從來都唔會拒絕同影迷合照。
自從個神射手轉會之後，成隊波就一蹶不振，成年都無拎過冠軍。
呢架紅van行下路都快過巴士。
列支敦士登同烏孜別克斯坦係世界上僅存嘅兩個雙重內陸國，佢哋嘅鄰國都係內陸國家。
呢舊東坡肉太多肥膏，肥淰淰咁點擺入口呀？
我嘅日間聯絡電話係12345678。
而家我唔會太着緊，一切隨緣啦。
佢係一個刻苦耐勞嘅員工，相信老闆好快會升佢職。
佢哋秘密拍拖，怕撞到熟人，所以相約去外地玩。
你有冇十五分鐘時間啊？幫我將啲雞肉切丁吖。
你用豉油醃吓啲肉先煮會好食啲。
終於出咗成績，可以放低心頭大石喇。
佢中咗六合彩，一夜之間就由窮光蛋變成大富翁。
你響廁所咁耐都唔出嚟，響度屙鎖鏈呀？
食餐飯咋嘛，又唔係同佢過人世，怕咩啫？
就喺我分心嘅剎那間，我就叉錯腳跌咗落樓梯。
佢隻CD好受歡迎，一出就斷市。
呢套戲由選角，編劇以至拍攝都係由佢一手包辦。
幾日冇唞過，我係時候冬眠下喇。唔好嘈住我呀。
阿松佢識咗個大佢廿年嘅女朋友，喺度食拖鞋飯。
阿哥喺呢間小學讀書，所以阿妹都可以攞到「世襲位」。
四隻dee喺晒你度啦，你咁都笠水唔大佢？識唔識玩㗎你？
羅馬嘅軍隊喺呢場仗入面擊潰咗迦太基。
調查顯示，呢個政黨嘅支持者人數有下跌嘅趨勢。
明星都中招，一撳條link就畀人偷帳號。
舊梨木樹邨第七至十四座係入於政府廉租屋計畫嘅一部份。
佢成日喺度惹事生非，俾人打都抵佢嘅。
佢哋用咗整整十年時間去完成呢個計劃。
而家已經冇乜人會用紙筆寫信，取而代之嘅係用電腦打封信出嚟。
畀女朋友飛咗，我覺得係解脱囉。
啱啱上到尾班車！今次真係勁好彩呀！
前面個廢墟好陰森恐怖，不如我地走啦。
記得鎖好門窗唔好等啲賊有機可乘啊！
佢份人好鬼蝦碌，唔睇住佢唔得。
今屆選舉競爭激烈，啲白區都填滿晒。
大家試過並肩作戰，唔使歃血為盟，都會建立到信任同了解。
收集晒276隻寵物小精靈係好艱辛嘅任務。
見攰所以好random噉樣揀咗一間cafe坐低。
喺外國，一個家庭有兩三架車實在不足為奇。
本身以為呢鋪我會贏，點不知衰收尾，臨尾香咗。
佢個人好鬼衰㗎，專捉人字蝨，次次都窒住晒。
呢件歷史性事件，象徵一個時代嘅結束。
咁夜喇，你就唔好賴死人哋度唔走啦。
佢哋兩個張相畀人P咗去沙灘度，當堂成個浪漫晒。
今屆學生會編輯委員會嘅任期喺三月廿二日開始。
次次都係行街睇戲食飯，你唔悶我都悶啦。
你講嘢好冇唔好咁玄，簡單直接啲啦。
父母應該教導子女唔好同陌生人交談。
佢唔知咩事，對眼紅腫到好似雞蛋噉。
供應商應承以較低嘅價格提供貨品。
做事半途而廢，又點會有成就呢？
「你識唔識游水㗎？」「識識哋啦，跌落海浸唔死噉囉。」
塊地唔係你嘅，你唔入得去，天公地道吖？
暫時未有計劃喺羅湖關口實施廿四小時通關。
香港「面斥不雅」嘅文化正逐漸瓦解。換嚟嘅社會主流叫「直斥其非」。
青磚係一種喺嶺南建築嗰度好常用嘅物料。
你是否願意娶佢為你嘅合法妻子？
沉船之後，佢攬住嚿木頭浮咗喺海上面三日先至俾人救起。
西環碼頭係一個睇日落嘅好地方。
妹妹蕩失咗路，我安慰佢，幫佢揾返佢父母。
我哋唔可以因為一時失意就輕易放棄！
佢打電話嚟話佢病咗，我買粥上去俾佢食，點知去到佢叫我幫佢洗碗、燙衫、揼垃圾，真係一句唔該使死人呀。
就算架車駛咗入之字線，只要有行人預備過馬路，都係要讓行人行先。
有啲人覺得，收緊中國人來港旅遊會影響香港經濟，係閉關自守。
我盡咗力救每一個病人，所以我幾時都心安理得。
你知唔知全世界最細嘅國家係邊個？
人哋千金小姐嚟㗎，點會肯做呢啲粗重嘢呀？
呢份工好危險㗎，揾命搏嘅嘢，幾多錢都制唔過。
尋晚一共有四十人因為煲蠟而受傷求醫。
佢有好嚴重嘅左眼外斜視，隻眼左邊幾乎冇眼白咁滯。
呢題數有好多同學做錯，我解一次畀大家聽。
食飯唔好用即棄嘅餐具，好唔環保㗎。
秘書台仲邊度有人用呀，咁鬼貴。
我哋組織希望可以幫弱勢社群發聲。
明明冇落雨擔乜嘢遮啫，真係荒唐。
而家有幾個錢，應該居安思危，儲返啲錢傍身。
唉，我究竟要做啲乜嘢，先至可以令佢心動呢？
你呢招如果唔升級，冇咩殺傷力㗎喎。
總統邀請佢去佢私人書房作一次非正式會談。
建築地盤入面發現咗一個古代嘅墓穴。
妳而家喺咩嘢位置？我即刻飛的過嚟接妳。
你捱咗兩晚通宵喇，快啲返屋企啦！
佢嘅實驗室發生火警，一生嘅研究付之一炬。
喺老師嘅陪同下，學生可以自由參觀展覽館。
我同你輸賭一百蚊，我會到嗰度先。
佢喺我耳邊輕聲講咗句：「我好鍾意你啊。」
人地傾緊重要嘢，咪走嚟搭嘴啦！
老師因為學生嘅操行問題，要求見家長。
佢成日喺度喊苦喊忽，冇人搞得佢掂。
整豆腐花要落150毫升豆漿、半湯匙熟石膏粉同埋一茶匙生粉。
你啱啱開始學，點會駕馭到咁大馬力嘅車？
你條冚家剷吖，冇人仆街得過你。
弊！電話冇電，又唔記得帶奶媽出街添！
姣婆藍色嘅衫唔易着得好睇㗎噃。
講起李小龍，你會諗起咩？鋭利嘅眼神、氣勢凌人嘅叫聲、旋風式踢腿、雙節棍定係黃色連身衣？
我唔想移民，因為我唔捨得啲朋友。
咦，呢張相個地方熟口熟面噉，係咪赤柱嚟㗎？
你氹吓佢，佢過一排自必然會原諒你啦。
佢二話不説，一刀捅死咗個二五仔。
我哋拍咗廿年拖喇，究竟幾時佢先同我求婚？
佢兩個撐到恆，唯有我做醜人搞掂佢啦。
佢個網站一個月使成三百萬，唔怪得知佢今日係咁跑山撲水啦。
「恭喜你哋走入愛情嘅墳墓呀！」「大吉利事！」
飛機起飛前一定要檢查零件有冇問題。
成條路bibu bibu咁響。
佢喺禁區內犯下手球，對手獲得一個十二碼。
點解你要做第三者，拆散人哋嘅家庭吖？
醫院高層獲悉事件後，即刻召開咗緊急會議。
我自認唔係一個好老公，但係都算係個好爸爸吖。
一連串嘅實驗證實咗呢隻藥係有幫狗催情嘅效果。
呢本書冇暴力情節，又有教育意義，可以話係老少咸宜。
隔籬個陳太生咗個慈姑椗，好鬼得意㗎。
我唔得閒，因為我要去醫院探我媽咪病啊！
講句公道説話，佢份人擔屎唔偷食。
返工唔俾去廁所簡直係漠視緊員工嘅權益！
咪再拖啦，聽日deadline喇，再拖就我哋兩個呢科都爛grade㗎喇……
你最好改返個安全啲嘅密碼啦。俾人偷晒啲資料就喊都無謂。
我寄望下一代能夠為社會帶嚟新動力。
佢呢句話嘅弦外之音係叫你小心啲。
香港人多數係廣東嚟嘅粵人啲後代。
佢伏完冰覺得自己識飛，然後跳咗落街。
老闆叫佢打俾個客。佢個樣好為難噉。
天花板漏水反映到依個屋苑好粗製濫造。
投資海外物業，有時就好似隔山買牛，好大風險㗎。
政府年年加税，係咪想官逼民反啊？
鳳凰山氣象萬千，吸引唔少遠足人士。
Anyway，我會盡快遞信俾你。
有時我都會嚮往自己一個人生活。
條友成日喺度屌蝦拆蟹，冇嚟斯文。
阿明，今日到你做值日生喇喎，快啲去擦黑板啦！
魚唔過塘唔肥，跳一跳槽人工加幾成㗎！
我部電腦打機好lag，係時候換新機。
海關職責之一係管理貨物出入口。
我借圖書館啲書過咗期一個禮拜。
佢兩個朝夕相處多年，好多嘢都心照不宣。
今次嘅訓練營係想訓練學生嘅團隊精神。
佢每個月用一半月薪嚟買化妝品。
江生覺得記者個問題太簡單同幼稚，佢不屑於浪費時間去回答。
呢幾個月係咁OT，我啲補假已經積到四十幾日。
有位DJ早排違反咗守則，隔咗一排先開返咪。
吓？又填？你refer返我份CV啦。
呢幾個遊客去到台灣破壞人哋間民宿，真係影衰香港人！
點解次次去飲，最後都係食紅豆沙呢？可唔可以俾其他糖水我食？
聽講金魚好善忘，佢哋淨係記得3秒之前嘅事。
你個仔又聽話又孝順，真係羨慕死人！
睇佢咁忙忙狼狼，唔知去邊度呢。
你哋已經被包圍，唔好再反抗，出嚟投降啦。
我哋嘅義工會先嚟家訪，了解下你哋係咪適合做貓仔嘅新主人。
為咗唔俾呢個惡霸再作惡落去，我唯有拉埋佢一齊同歸於盡！
今晚尖沙咀海傍人山人海，市民一家大細睇煙花。
博物館禮拜六日都開，公眾假期除外。
佢連一隻蛋都唔識熠，更何況係煮晒成餐飯？
佢主張唔殺生，連蚊都唔會拍死。
「慈禧」係簡稱嚟㗎，全名係咩「孝欽慈禧端佑康頤昭豫莊誠壽恭欽獻崇熙配天興聖顯皇后」呀。
今個農曆年自己浸盆水仙出到八菖花，夠晒好意頭。
有個大陸學生俾人用每個月一萬蚊呢個價包起咗。
1號幹線係連接香港仔同沙田嘅幹線。
呢間酒店嘅服務同食物冇第二間可以比得上。
攜帶大型物件嘅乘客，請使用升降機。
你而家好唔夠人咩？呢啲狗屎垃圾你都收？
無他嘅，佢唔likey你吖嘛，咪喺度搞咁多小動作囉。
結婚係終身大事，點可以咁草率㗎？
佢開車嚟揾我食飯，盛情難卻，只好接受佢邀請。
今年再唔加人工，我就劈炮唔撈。
呢班人唔係善男信女，唔好同佢哋行咁埋。
小明今日心事重重噉嘅樣，佢冇嘢吖嘛？
警察調查咗十幾日之後，拘捕咗疑犯。
佢自從紋咗眉之後就唔使化條眉，方便好多。
好心你醒下啦，重未畀佢呃夠呀？
佢而家起勢噉叫，陣間一定失聲。
個驗孕結果錯㗎，今次係詐糊嚟。
佢哋兩個成日出雙入對，都唔知係咪有曖昧關係。
呢區居民多數都係泛民主派嘅基本盤。
若果飲苦茶覺得苦，可以食粒陳皮梅送口。
咁多位鄉親父老，佢哋話要炸咗座山佢喎。
你呢件褸薄英英噉，睇落好快會爛。
我哋一家四口係一個整體，去到邊都一齊嘅。
佢哋兩個唔係親戚，但係有啲神似。
嗰度有個廁所，你帶阿仔去屙尿啦！
如果你買多一件，我打個折頭俾你吖！
你快啲交返張收據啦，如果唔係會計部同事好難埋數㗎。
佢照顧唔到佢老豆，要送佢入老人院。
佢俾人捉到洗黑錢，睇怕都係要洗定蘿柚。
「你篇論文寫咗幾多字？」「五千字左右啦。」
就算係會俾佢呃，我都心甘命抵。
佢好扼要噉講咗呢篇文章嘅重點。
間舖就嚟執喇，所以佢哋揾緊人頂手。
間睡房雖然細，但係啲設計都唔錯。
你唔好成日執相去呃like啦。
套戲上畫先得嗰三日，邊有咁快有得賣原聲帶？
聽到呢個震憾嘅消息令我唔知講咩好。
有個海關嘅職員問我有冇嘢報關。
次次傾嘢都傾到紮晒馬咁，冷靜啲啦你哋！
基金經理食水好深㗎，我啲強積金賺埋都唔夠蝕管理費！
做人最緊要有自信、有骨氣，做咩都唔好俾人睇死。
多間大學嘅學者將會出席記者會。
我部an機用咗三年幾喇，有啲神神哋。
同你講過好多次唔好上堂卼櫈㗎啦，跌低咗撞親個腦點算！
我留喺商場歎下冷氣先，唔返屋企住。
唔好高高在上咁呀，呢度唔係你屋企呀大小姐。
多國元首有必要重新評估北韓政情對亞太區地緣政治嘅影響。
你識唔識教仔架？成日俾個仔隨街屙尿。
憑住佢嘅毅力，佢終於減肥成功。
犯法嘅人可以逍遙法外，咁樣仲有天理嘅？
「你今年畢唔畢到業呀？」「哈哈，僥倖碌過啦。」
我第時一定會發達，到時候我要請你哋去旅行。
喺中文，一個漢字多數代表一個音節。
唔好意思，呢間餐廳唔可以食煙。
火燭車到場後，消防員即刻喺龍頭套喉拎水救火。
玩玩玩，立實心腸讀好啲書好過啦。
喺嗰一瞬間，我諗到點計呢條數。
佢喺意外中撞到後腦，所以昏迷不醒。
喺猶太教義中認為希伯來人係上帝嘅選民。
唉！早知唔幫佢手啦，搞到自己啲功課都未做完，今次捉蟲喇。
後生仔年輕力壯，應該多啲幫下老人家。
做老師唔可以有私心，對學生要一視同仁。
宜家攞住啲錢先，遲吓先填數應該冇人發覺嘅。
呢部電話個鏡頭有1300萬像素。
我呀媽告誡我要做個有責任嘅人。
問你食唔食午餐，食就食唔食就唔食啦，刁橋扭擰做咩啫！
佢成日都懶懶閒，做乜嘢都求求其其。
做人虛懷若谷可以令你提高自己。
你一路喺我耳邊吹氣，搞到我好痕。
我游水唔識跳水㗎，我𨅝池邊㗎咋。
評論員都睇好裘氏集團嘅長線發展。
聽到個消息大家都O晒咀，唔識俾反應。
我覺得自己對腳太多肉，着絲襪唔好睇。
公司要檢查下每個職員嘅正本畢業證書。
我個胃好脹，又啹唔到啲胃氣出嚟，谷住谷住好辛苦。
呢個學生又聰穎又勤力，所以老師好鍾意佢。
你以為聽晒佢話就係愛佢呀？你噉諗就大錯特錯喇。
年輕人，貪字得個貧啊！唔好期望今日付出，即日就有收獲。
佢做嘢做到斷六親，一個月都同唔到屋企人食一餐飯。
佢哋拍咗拖咁耐，結婚係意料中事。
發燒仲淋冰水落自己個身度，你係咪黐線㗎？
啱啱問佢有女朋友未，話口唔埋就結咗婚！
等我點醒你啦，做人最緊要係守信用。
呢套電影太神化，一啲都唔好笑。
份報告差唔多搞掂哂，淨返啲頭頭尾尾。
坐直啲啦！如果唔係會好傷脊椎㗎！
電光石火之間，個男人一腳踢低個阿婆。
下次介紹佢俾你哋識吖，我覺得你哋會幾啱key。
有人見到佢哋兩個喺餐廳度密斟。
為咗記低你講嘅嘢，我已經準備定紙筆，隨時可以開始。
我成日去做運動好健康咖。好似係。
真係唔好意思，帶咗你行冤枉路添。
大學學位僧多粥少，難免有人冇書讀。
京都早已人滿為患，巴士由朝到晚都滿座。
我唔返工會覺得好無聊，真係勞碌命！
阿松佢連續五日五夜打機冇瞓，第六日朝頭早猝死咗。
間超級市場做緊大減價，好多師奶走去搶平貨。
聽講呢個有錢佬仲係未婚，你有機會喎。
佢呢排咁身光頸靚，係因為佢中咗六合彩。
喺困難嘅時候，朋友幫咗我好多。
吓，仲改design？樓下釘曬板喇喎！
係時候要畀個教訓佢，挫一挫佢鋭氣。
保養得好嘅話，部相機可以用返三五七年㗎。
氣象嚟講，我係門外漢，最多都係留意官方公佈之餘，睇埋坊間愛好研究者嘅資訊啫。
我連樓都供唔起，點買多間樓花啊？
後生仔血氣方剛，做事容易衝動。
我阿媽係公務員，退咗休之後有得咬長糧。
呢條石仔路凹凸不平，小心行啊！
個模型爛咗，同我揾啲AA膠黐返佢。
你做嘢太大意喇，下次小心啲喇。
叫個廚師出嚟！呢碟嘢仲難食過豬餿！
佢掛開2A牌㗎喎，未試過甩牌。
好多遊客為咗點燈賞櫻嘅一刻，專程去到京都。
警方喺建築地盤擒獲三名非法入境者。
好在佢當時唔喺屋企，先至冇事咋。
條友正一大種乞兒嚟，我俾晒啲錢幫佢渡過難關，竟然仲嫌我俾得少。
佢喺醫學院畢業之後，就即刻喺中環掛牌開業嘞。
佢成日無啦啦鬧人，都黐黐哋㗎！
好多沙灘上嘅人都畀突如其來嘅洪水淹沒。
我哋父子之間冇代溝㗎，乜嘢都可以拎出嚟傾。
我成個月冇睇新聞，覺得自己好似已經同個世界脱咗軌噉。
呢次地震係黎克特震級六點八級。
喺北美睇戲，冇得劃位，座位係先到先得。
連體嬰以前會畀人覺得係妖魔嘅化身。
佢用咗成萬幾蚊做個除腋毛療程。
銀行裝嘅係無聲警鐘，用嚟暗中報警。
你唔好話我潑冷水啊，我覺得你哋呢個計劃唔會成功。
賄賂法官呢一套，喺美國行唔通。
佢對個ex好決絕，話唔見就真係唔見。
太太，請問你可唔可以教我去尖沙咀啊？
你哋移民加拿大，打算喺邊度落腳啊？
甲：「噉做成效有幾大呢？」乙：「同問。」
我本來諗住住青年旅館，但係佢堅持一定要住酒店。
啲魚蛋咁嘅賣相真係令人唔開胃。
由中環去尖沙咀坐地鐵來回15分鐘啫。
香港啲公開試成日考埋啲唔等使嘅嘢。
故宮博物館裏面嘅展品，件件都價值不菲。
好耐冇見，但係你根本咩都冇變到。
唔好同佢食晏，佢份人好孤寒，淨係一味靠黐。
佢一直都冇辦法證明自己嘅假説。
嗰個神父嘅猥褻行為，簡直令人震怒。
我哋面前有一個好大嘅難題要解決。
唔同你哋傾住，疊埋心水寫好篇文先。
呢棵蘋果樹好茂盛，結咗好多果。
一單搶劫案竟然喺光天化日之下發生！
阿松佢乜嘢書都唔睇又冇嚟貴格，真係冇修養！
每年我都要同屋企人返大陸拜山。
佢將件事抽絲剝繭，分析得好清楚。
明明噚日話請我食tea，而家又反口，乜你咁賴貓㗎。
你哋罰留堂又一齊，遲到又一齊，真係一對難兄難弟。
我哋住咗喺度廿幾三十年，而家臨老先嚟拆，覺得好唏噓。
一般嚟講，經營卡啦OK場所應該要有許可證或牌照。
我部電腦俾黑客入侵咗，點算好？
佢上個月先入攝影坑，已經買咗幾支鏡頭。
你氹吓佢，佢過一排自自然會原諒你啦。
旗袍上面嘅花紐有千變萬化嘅圖案同花紋。
今次中金多寶嘅幸運兒係——小明！
佢對老婆漠不關心咁，唔怪得最後離婚啦！
扯落水 / 拖落水 / 拉落水
水蛇腰同水桶腰都好難話係一線之差喎。
嗰個的士司機赤手空拳捉咗個劫匪。
個袋穿咗個窿，可唔可以幫我補一補呀？
好似公司聚餐噉嘅場合，你應該着得斯文啲。
紙盒藏屍案係香港第一宗冇人證，完全靠科學鑑證定罪嘅案件。
佢大咗肚五個月，個肚梗係凸出嚟啦！
頭先架小巴真係攞命，突然轉出嚟差啲撞死我。
氣氛都咁緊張喇，你可唔可以收口？
因應地區局勢，今年軍費繼續增加。
呢排成日見人上佢屋企追數，睇嚟佢問財仔借落唔少。
啲肉如果切得厚身啲，會好食啲。
金融業係香港最重要嘅經濟支柱。
咖央西多真係冇得輸，可惜 買少見少。
佢生得牛高馬大，但啲行為重好幼稚。
佢結識你啲朋友，無非都係想親近你，見多你幾面。
你信佢哋？班政棍一向慣咗發誓當食生菜㗎啦！
阿傑係個好細心嘅人，萬事都可以做到盡善盡美。
今日佢係壽星喎，你準備咗啲乜俾佢？
能夠做到呢樣嘢嘅人真係鳳毛麟角。
個女仔都收左你份禮，仲唔打蛇隨棍上約人出街？
呢個公園夜晚有好多情侶談心㗎。
OT完搭的士返屋企有得同公司claim返錢。
香港嘅嘢食大部份都係喺大陸入口。
佢係一個好有原則嘅男人，話咗唔賭錢就唔賭錢。
佢好蠱惑㗎，佢講嘅嘢你唔好信到十足十啊。
以前政府啲防火廣告，成日教人用斗零踭打碎塊玻璃去撳警鐘掣，可能近年俾人投訴得多先至改咗教人用鎖匙去壓碎塊玻璃。
佢對住個仔起勢噉鬧，差啲嚇死個老師。
條友着到花哩碌噉，仲勁過斑馬。
佢哋鬧親交，下下都話要離婚，我都聽到慣喇。
將呢個方程式套用喺日常生活裏面
童話故仔好多都描述到啲繼母好惡。
呢排村屋好多老爆，大家小心啲。
因為佢求勝心切，所以不擇手段去攻擊另一隊嘅隊員。
阿爸唔喺屋企，唔使講一定係落咗去買煙啦。
佢咁忙，邊有閒情逸致同你賞櫻吖？
平日有得行街睇戲，唔使返工咁疏乎嘅？
最後佢退出咗呢段三角關係，唔想再糾纏落去。
佢因病休學一年，但係保留學籍。
你大人大姐好心唔好同細路爭啦。
佢講嘢成日都儆住，好驚得罪人。
既然你都咁有決心切丁，不如去睇醫生做手術，起碼都安全啲。
阿媽話以前返學成日畀老師打到手板心好痛。
洗碗一定要落洗潔精先洗得乾淨㗎！
小心三字頭嘅電話號碼，唔好俾人哼哈勒榨呀！
你失驚無神大叫一聲，想嚇死人咩？
呢啲事過後就好快冇人記得㗎喇。
而家啲人啲減肥方法真係千奇百怪。
為咗保護版權，你最好喺份自己出嘅考試卷度打水印。
我上水喺內科、今水嚟外科、下水去骨科。
呢條手鏈係我嘅吉祥物，有佢考試就唔會肥佬。
日日都post拍拖嘅相，使唔使咁閃呀？
阿松尋晚瞓覺瀨濕咗張牀，而家佢阿媽喺度幫佢晾乾佢張牀單。
今次論壇有好多學者出席，真係學到嘢。
危險品應該放喺兒童唔可以觸及嘅地方。
陀飛輪由阿伯拉罕-路易 寶璣發明，喺1801年攞到專利註冊。
有啲男仔鍾意漁翁撒網，成日約唔同女仔出街。
打工想半日安？返咩工咁疏乎啊？
當港隊入波果陣，成班球迷喺觀眾席歡呼。
管理層同罷工嘅工人展開咗對話。
就算我哋幾恩愛，到死嗰陣咪又係要分離。
你做咩拉我落水？都唔關我事，你自己做錯嘢又賴落我度。
截至尋日星火一共獲得一百個提名。
我哋應該深思點樣傳承我哋嘅傳統。
個賊用槍指住佢個女，要脅佢攞晒啲錢出嚟。
呢個細路仔嘅父母失蹤，所以暫時由社會福利處監護。
你咁縱你啲仔女，將來佢哋唔聽你話，你就自食其果喇！
而家冇落雨，但係都係帶把遮保險啲。
呢個惡爺咁乞人憎，係人見到都想車佢一巴。
佢以前係百萬富翁，但係後尾因為爛賭，晚年竟然淪落到要做乞兒仔。
呢單貪污案嘅疑犯終於陸續歸案。
而家好少醫生會去病人屋企出診。
好心你哋唔好成日淨係識睇八卦雜誌啦，冇啲內涵！
天氣好熱，飲番啲涼水會舒服好多。
今晚呢個宴會有好多本地嘅達官貴人參加。
明明睇住你撞我架車，都仲要擘大眼講大話？
張摺櫈唔係咁穩陣，你不如揾堂梯啦。
將啲嘢玩擺喺水盆度，畀BB仔玩一陣吖。
速度不變嘅情況下，波長同頻率變化成反比。
大病一場之後，佢雖然好返，但係身體重係好虛弱。
咩都唔做，有功勞佢就自己攞哂，真係貪威識食。
佢有好多奇怪嘅癖好，例如屋企收埋好多女人底褲。
跑步係一種好方便嘅運動，喺邊度都可以進行。
唔該幫我因住呢個紙樣去裁塊布。
我好細膽㗎，連過山車都唔敢玩㗎。
語言學同哲學都係人文學科嘅一部分。
佢喺麻雀館洗牌疊俾人捉到，俾人打咗一身啊！
文叔右手抽起煙頭，一嘢掉落地面。
屌，有條仆街朝早五點打嚟嘈醒我，一路都瞓唔返呀。
我要嚿正方嘅，你畀嚿圓嘅我，玩嘢咩！
你以為佢真係愛你？佢當你係隻棋子咋。
講嘢大聲啲！唔好喺度陰吱陰吱。
間嘢好high卡士㗎，要着老西先入得去食。
肚餓喇，不如食返食開嗰間茶記啦！
條契弟話咁易又氹到個鬼妹上牀。
Jasmin思考良久，終於點點頭。
想keep好個身形，做帶氧唔夠㗎，一定要配合重訓先得。
為協助公眾起見，我哋就各項建議所提出嘅具體問題徵求回應。
我哋學校嘅校訓係「勤學有禮」。
去旅行剩係住一晚就執得輕keng啲啦。
睇佢眉飛色舞噉，一定有好嘢發生啦。
爸爸死咗之後，大哥就做咗一家之主。
佢俾人綁架，帶咗去不為人知嘅地方。
呢套電影幾收得，可能會考慮出續集。
條褲鬆得滯，搞到我要一路行一路抽。
我哋公司嘅護膚品全部都係由花草樹木提煉出嚟。
中年男士多數會面對頭髮脱落嘅危機。
聽日呢個時候，我已經喺大陸喇。
張卡唔好同啲鎖匙擺埋一齊啦，會消磁㗎。
今年嘅重陽節係星期日，所以星期一係補假。
呢個明星拍咗套成名作之後，人氣一直居高不下。
我今晚要Do嘢，唔返屋企食飯。
香港懲教署負責管理廿九間懲教設施。
政府削減綜援，只會對低收入嘅家庭雪上加霜。
呢個時候唔應該內訌，而係要一齊諗辦法打低對手。
佢知道要戒毒，就要自救，否則冇人幫到佢。
今朝俾隻狗噬咗落隻腳度，依家要去睇急症。
等咗成半粒鐘先見到架巴士埋站，你話係咪離譜吖？
冬天最正就係食蛇羹，又好味又暖肚。
呢份報紙淨係訪問咗幾個市民就總結香港人普遍支持呢個政策，真係以偏概全。
喺加拿大安頓咗之後佢就會寫信返嚟㗎喇。
今日有花車巡遊，出街湊下熱鬧啦。
份功課做到鬼五馬六噉，實唔合格啦。
好彩個司機及時剎掣，先至冇人命傷亡。
喺呢間公司做咗咁多年，自問盡忠職守，點解老闆要炒我呢？
大學頒發咗一個榮譽博士學位俾佢。
老師要學生上堂嗰陣用英文交談。
呢間燒臘舖嘅叉燒飯性價比好高，又平又好食。
佢哋用咗秘技，所以先有咁多金幣。
咁容易畀人呃，仲話係大學教授喎。
做人冇腰骨，又點可以做大事呀？
渠務署成日要同判頭打交道，係笪油水地。
你再有咩嘰趷就等住食封解僱信。
雖然話一理通百理明，但係啲基本資料如果唔熟，都係做唔到嘢㗎。
好多大學生一畢業就積欠咗幾十萬貸款。
為人師表，啓迪心智係我最大嘅責任。
班街童學黑社會向其他小朋友收「保護費」。
條魚仲係生勾勾噉，夠新鮮呀，我哋不如就買呢條啦。
夠鐘集合啦！大家快啲落去禮堂啦！
現場滿目瘡痍，一片凌亂，令我難過。
奶奶下個月生日，我一早就去咗訂壽桃包。
你最好將呢件事引以為戒，以後唔好再做錯。
阿明知道咗阿松啲履歷係作大嘅，而家拆咗檔。
唓，你又喺度趷住晒，你咁叻你做囉。
好多酒店只係會喺夜晚先供應甜品，但係喺哩一度就全天候有得供應。
我琢磨緊佢尋日同我講嗰番説話有乜嘢意思。
佢睇中嗰隻手錶太貴喇，唯有退而求其次，買第二款。
呢個民族世世代代都喺撒哈拉沙漠呢個咁嚴苛嘅環境生活。
而家香港嘅營商環境已經大不如前。
佢唯一嘅興趣就係坐喺海邊垂釣。
電子、中子、質子係亞原子粒子。
嗰邊個學生妹落雨冇帶遮；件制服濕笛笛，透晒底。
佢爸爸係呢度嘅校長，佢靠父蔭先可以喺度讀之嘛。
海鮮卷脆卜卜，細路仔好鍾意食。
習總老婆補粉補過籠，搞到塊面一撻撻。
下半年公司嘅利潤比上半年上升百分之三。
小朋友，埋嚟睇下有咩玩具啱你哋玩。
我哋會履行候選期間所作出嘅承諾。
公司不乏人才，走啦，冇人留你。
放心啦，你死咗之後我一定會送帛金畀你屋企人。
因為壓力太大，阿梁佢啲小便都有血。
對面隊輸咗場波，個隊長就響度賴地硬。
得罪老闆娘？你唔驚佢告你枕頭狀咩？
有冇搞錯，點解今日會早咗閂㗎。
今次我哋之所以贏，都係歸功於你。
呢度啲服務員咁好招呼，打賞下佢哋都應該嘅。
佢同你鬥氣先至話要搬出去住啫。
Miss offer？係咁先喇。
我極力避免同佢出現喺同一個場合，但有時咁啱撞到都冇計。
蝴蝶係一種顏色鮮豔奪目嘅昆蟲。
喺美國要攞槍牌一定要學識點操作條扳雞。
慈雲山同沙田嘅鄉民經古道穿梭兩地。
嘩你睇下嗰邊嗰個女人，有前有後仲要有樣。
佢份人好闊綽，同親佢食飯都係佢請。
佢已經一五一十講晒件事俾我聽喇。
呢間公司之前告人侵權，打官司分分鐘蝕得多過實際損失。
喺呢間嘢飲杯酒閒閒哋都要五兜嘢喎。
音樂會結束嘅時候，觀眾都報以熱烈嘅掌聲。
你未大學畢業就應該揾工先，未雨綢繆，費事畢業就失業啊。
我同意慳錢，不過我唔覺得要餐餐食公仔麪。
呢個灶房供應咗成間大學嘅膳食。
頭先我上YouTube睇八十年代嘅米奇老鼠卡通，好懷舊。
嗰個年代連GPS衞星都未有，點用GPS呀？
全世界都認為佢係一個天才，其實佢只不過係一個騙子。
尋日天氣報告話會有雨，果然今日就落雨嘞。
碟叉燒飯好冇靈魂囉，你明唔明啊？
食mum mum，mum mum好食。
如果阿揚覺得個女仔好靚，佢會主動上前攀談。
呢隊軍閥周圍掠奪，所到之處寸草不生。
温度下降，如必須外出，應避免長時間置身喺寒風中。
經歷咗件咁痛苦嘅事，佢依然咁硬淨。
咩年代都有啲攝石人，時時刻刻想人注意㗎啦。
你真係同到果條女上牀，我幫你挽鞋。
佢涉嫌盜用他人嘅網上銀行户口。
佢哋兩個自從上次嗌完交之後就開始交惡。
呢單工程又超支又難搞，做咗社會又無得益，真係邊個執到都喊三聲。
耶穌降生喺馬槽嘅喜訊令以色列人愉悦。
新出嘅豆芽將泥土都拱起晒出嚟。
我病咗好耐都唔好，阿媽叫我試吓睇中醫。
美國空軍炸毀咗恐怖分子嘅重要基地。
佢好早返工，每朝都係佢第一個簽到。
我隻大牙蛀咗。好彩牙醫話可以補牙，唔使剝。
佢女友識波，講開乜球會都搭到嘴。
副puzzle我放咗喺度成年都未砌好。
唔好執人口水尾，畀啲自己嘅意見。
呢幅相係佢哋遊覽大峽谷時嘅留影。
個泉噴咗好多藏喺地下嘅水出嚟。
阿媽喺街市賣菜嘅，佢每朝五點就要去開檔。
佢哋喺度錫嘴喎，噉都唔叫親密呀？
佢喺當值期間，擅離職守，所以畀老闆炒咗。
每次去茶樓飲茶，屋企人都會叫香片。
冷戰嗰陣好多國家都歸咗邊，東西分明。
今日個馬戲團表演好好睇，尤其係個小丑，超好笑。
原來佢通咗晚頂，唔怪之得咁木獨啦。
你可以倒啲洗甲水落棉花棒度用嚟抹走啲細瑕疵。
你唔記得要做功課呀？今次真係大家樂喇。
樓價急升只係假象嚟㗎咋，你諗清楚先好投資啊！
呢排都唔知係咪當黑，成日講嘢咬到條脷。
好多年青人因為好奇先至試食第一口煙。
隔籬個地盤起大廈，日日打樁嘈到死。
頭先佢倒瀉水，所以依家呢個樽係半空嘅。
個女仔係噉約我出街，今次有機喇！
咪睇達叔平時一身牛記笠記，其實禾桿冚珍珠，揸住五個的士牌喺手，過千萬身家都嚟喇。
呢個女人真係好姣，係仔佢都撩嘅！
我屋企個門鐘神神哋，可以拎去邊度整㗎？
想養狗嘅話，牧羊狗係一個唔錯嘅選擇。
飯堂仲翻新緊，顧客要到室外用膳。
你唔好俾佢個可憐樣呃到你啊，佢扮豬食老虎㗎咋。
最衰都係你講到咁絕，搞到我哋兩邊都冇彎轉。
語素唔等於詞，因為唔係所有語素都可以獨立咁運用，譬如我哋唔可以話「一個素」、「普通嘅素」。
訓導主任叫咗啲搞事嘅學生去訓話。
估唔到佢居然喺全公司嘅人面前自爆自己細個嘅醜事。
政府舊年就呢個議題成立專責委員會。
唉！我諗住我已經做得差㗎啦，點知班細嘅仲渣，真係一蟹不如一蟹呀！
佢好臭脾氣架，少少嘢就燶起塊面。
佢一坐，坐咗六年。今日佢終於放監。
只要我哋兩個部門通力合作，一定可以完成㗎！
而家成街都係閉路電視，市民嘅一舉一動政府都喺度嚴密監控。
唔使温書吖嗱！而家考試唔合格喇。
條粉皮一個唔該搶晒我哋功勞，喺上頭面前扮到一個人貢獻咗好多咁，好狗囉。
今次活動比較小型，淨係款待少量嘉賓。
有啲旅行團夾埋啲舖頭一齊劏客。
我阿妹成日都對住阿爸阿媽詐嬌，真係好乞人憎。
晚晚都有一批慘綠少年喺7-11打躉。
有人覺得老來得子係福氣，亦有人覺得咁大年紀未必有足夠精力將小朋友湊大。
呢個問題可以分成兩部份，學識解決其中一部份之後，另一部份就同理。
我枝筆都唔係差㗎，好歹都上過報紙評論版吖。
民主黨發起市民網上聯署要求立法會主席下台。
日頭猛做，到依家輕鬆下。（歌詞）
上咗成日堂，而家終於放學，我解放喇！
我對你咁好係出於友愛，唔係因為中意你。
叫得「老爺車」，一般車齡都過廿年㗎喇！
今日請到幾位太平紳士做我哋嘅座上客，實在非常榮幸。
香港新界西部有荃灣、葵青、屯門、元朗同離島五個區。
活著唔係為咗我，仲可以為邊個？
佢啱啱做完手術，醫生話要休養幾日。
兩個正整數嘅和係二十，求兩個數嘅積嘅最大值。
外債喺呢個國家經濟問題嘅癥結。
你正一MK港女嚟，講嘢嘴gel gel又要全世界聽晒你話咁。
番鬼佬月餅 - Mooncake
航程期間感到任何不適，請向職員聯絡。
咁貴你都買？人哋開價，你唔識還價㗎咩！
你厲住我都無用，件事唔係我搞出嚟㗎。
你要得到政府嘅許可先可以用呢個場地。
而家嘅公開試制度仲係有好多不足，冇辦法好好評估考生嘅程度。
你可以喺簡報裏面加入音樂、旁白等等嘅音訊檔案。
呢個職業展覽會歡迎各行各業人士參展。
佢好大面㗎，擺酒嗰陣好多名人出席。
睇佢成日沙塵白霍，遲早俾人打。
天文台喺午夜十二時二十分發出黃色暴雨警告。
呢間宿舍一間房放兩張碌架牀，可以住四個人。
啲劇情好大路，都估到結局會點。
上年發生嘅一連串謀殺變咗懸案，睇嚟要福爾摩斯出馬先破到。
佢間公司冇晒現金，被迫用貨物抵債。
住喺偏遠山區嘅細路，返個學都要攀山涉水。
呢間舖都冇我要嗰件，你點我呀？
你呢個傳言我真係聞所未聞喎，都唔知信唔信得過。
網上面有唔少街景直播，唔使出街都睇到。
佢嘅眼光好鋭利，一下子就揾到問題喺邊。
喺1997年之前，香港係由英國人管治嘅。
佢著polo衫嘅時候鐘意反領，覺得咁樣比較時髦。
因為天氣惡劣，啲航班全部delay晒。結果啲空姐食晒死貓，係噉比乘客鬧。
嗰本字典係根據啲字嘅筆劃嚟排㗎。
攞啲沙加啲水，就可以壅個城堡出嚟
每個天主教嘅教區入面，至少要有一座教堂連續開放。
我唔覺意跌咗部電話落地下，於是烏低執返。
做乜眼睥睥噉對住我？係咪想打呀？
而家IT界人才荒，應屆畢業生變晒搶手貨。
姑姐喺美國打長途電話嚟，唔好要佢喺電話度等啦！
你條蛋散又響樹阻頭阻勢，彈開啦！
睇佢紅粉緋緋，真係十八無醜婦啊。
傻豬嚟㗎，唔使驚，我會保護你。
尋晚冇帶遮淋濕晒，而家成身沾寒沾凍。
我同佢冇乜兩句㗎喎，你揾錯人嘞。
科學家話火星可能有生命體存在。
我又何嘗唔係一個唏噓嘅賣菜仔呢？
新加坡政府為前總理李光耀舉行國葬。
香港永遠係我哋心目中嘅世一 。
呢隊球隊一直以嚟都係歐洲球壇嘅霸主。
少少事就大驚小怪。未見過大蛇痾尿！
佢哋將部相機嘅價錢標高咗然後再折俾你。
有啲香港女仔鍾意白人多過香港男仔。
今年公司嘅毛利率又升，股東應該有得分紅。
我俾兩百蚊你幫我買嘢，制唔制？
而家香港人都鍾意食得清淡啲，因為比較健康。
佢平時就死慳死抵，一去澳門就濕水狗上岸。
嘩嗰幾個女人一行埋就嘈到拆天咁，真係三個女人一個墟。
佢揸住一手好牌，竟然都贏唔到。
佢份人好熱心嘅，幫到嘅佢實幫。
睇你個貓樣，都唔慌有錢得去邊啦。
你爸爸識校長嘅，拍膊頭咪可以入呢間學校囉。
主隊先聲奪人，比賽開始就先入一球。
政府實施咗一系列措施去幫助低收入家庭。
人人都想捉到冷馬爆出，但係邊有咁易吖？
而家子宮頸癌可以預防㗎喇喎，有疫苗打㗎嘛。
依個油漆師傅手勢非常好，油漆油得非常勻循。
嗰間新公司掛咗個好大嘅招牌出嚟。
呢首詩每一句最後一個字都押韻。
呢座樓起到三尖八角咁，唔方好住啦。
有咩就打字啦，返工唔可以開聲。
起沙中線期間，考古專家喺土瓜灣掘咗好多宋元嘅遺址出嚟。
你個仔成日顧住躝街，啲功課做唔做得掂㗎？
好多住天水圍嘅人都會出元朗買餸。
小朋友喺入學之前，未必需要參加咁多興趣班。
你唔夠瞓唔好揸車喇，搭的士啦。
唔好再做戲啦，盧生，我哋都知你係扮嘢。
佢個兩歲女畫花晒全屋啲牆，激到佢紥紥跳。
喺我出咗門口嗰一刻，我先發覺自己唔記得帶鎖匙。
身為法官，審理案件嘅時候絕對唔可以偏私。
佢地感情好好，有住兄弟般嘅友誼。
我纊跌咗部電腦，之後就開唔返。
就喺媽媽同爸爸為今晚晚餐食乜嗌緊交嘅時候，突然殺出個程咬金，包租婆帶住幾個兇神惡煞嘅收數佬走入房叫我哋交租。
唔好掛住起勢做，要停低睇下有無做錯先得𠿪。
近日首都霧霾嚴重，市民都買定口罩過濾空氣中嘅細微粒子。
細路仔成日以為有怪物匿響衣櫃。
我阿婆好怕食凍嘢，驚話艮親棚牙。
啲雞有咬口，又新鮮，配埋個汁，真係ichiban！
佢上手比較慢，所以你可能要重複講多幾次。
憑藉傲人嘅歌喉，佢成為咗網絡紅星。
算數，呢鑊我骾咗佢，當買個教訓。
調劑及配方直接影響用藥嘅安全同療效。
佢一時意氣用事先至會提出離婚嘅啫。
呢位師傅嘅刀工真係驚天地泣鬼神，不愧「廚神」嘅稱號。
嫦娥奔月係一個中國嘅民間傳説。
今晚決賽競爭激烈，未知鹿死誰手。
你哋夫妻之間嘅是非，我呢個外人當然不願置評喇。
我哋見佢平安過咗對面條河，即刻鬆一口氣。
你去面試啫，使唔使咁大陣仗啊！
間屋咁多年嚟都冇人理佢，已經變得好殘。
「陳總，我覺得我哋可能⋯⋯或者⋯⋯」「有嘢就講，有屁就放！」
揾條絲帶綁住份禮物好似會靚啲。
佢口口聲聲話自己係冇辜嘅，但係冇其他人可以證明到佢講緊真話。
將牛扒嘅表面煎封可以鎖住肉汁同味道。
佢上場比賽嘅表現好差，所以今場要坐冷板凳。
「咦，你今日唔使返工咩？」「你唔好嚇我喎，今日唔係星期六咩？」
我哋對佢嘅離去感到非常之惋惜。
我哋個老闆咁孤寒，even公司賺錢，都唔分花紅㗎！
同時養兩隻狗，佢哋好可能會因為爭地盤而打交。
今晚你阿婆回魂，你早啲返入房瞓，唔好阻住阿婆食雞髀。
你唔好咁猶豫不決啦，快啲揀完就走。
一批反對加税嘅市民喺政府門外請願。
呢封掛號信，一定要本人簽收嘅。
向日葵種子係常見嘅煮食油原料。
暑假期間，自修室只會響下午開放。
利字當頭，仲朝種樹晚𠝹板，噉嘅心態好唔健康。
今晚頒獎典禮，個個女明星都大show事業線，如果要增設最佳事業線獎，真係唔知邊個會攞獎！
由南韓返抵香港嘅乘客要接受檢疫。
雖然佢做嘢好忙，但係都花好多時間同心機嚟照顧兩老。
每個星期日朝早，我都會特登早啲起身去麥記食班戟。
心理壓力大係鬼剃頭其中一個成因。
呢件事你幫手安排下啦，有你着數㗎！
阿明自細就有個宏願，就係要做太空人。
佢哋由細玩到大，係一對難兄難弟。
呢份project你負責個喎，關我乜嘢事。
你真係要坐落去批鬥座？我唔想今晚喺Facebook唔知邊個網絡公審post嗰度見到你喎。
佢表面西化，但係骨子裏係一個好傳統嘅印度人。
屋企部電視short咗，你幫手整下佢啦！
今次演出好成功！一完場個個觀眾都企起身拍晒手咁。
記者接獲可靠消息人士透露，政務司司長有意角逐下屆特首。
喺粵劇改革之初，薛覺先率先引入梵啞鈴等西樂樂器。
連續爆咗三晚肝，再做就拉柴喇。
個小朋友細細個就牙尖嘴利，問到班嘉賓口窒窒。
呢塊牛扒唔合格，啲肉仲係冰凍嘅！
條河畀今次嘅水利工程切成好多段。
綜合各人嘅意見，我哋決定放棄呢個計畫。
佢五十年前偷渡嚟嘅，所以冇身份證。
我呢份係長工，老闆唔可以隨便炒我。
佢得嗰三十幾歲人，同個大自己廿年嘅女人一齊，唔係淘古井係咩啊？
年宵花市 好墟冚，再加埋啲檔主叫賣嘅聲，真係好有新年氣氛。
你成日嚟，今晚你負責叫嘢食嘞。
今年嘅花展展品又多又好睇，令人目不暇給。
撞啱我書包有枝筆，我借俾你吖！
今日跑咗廿K，攰到阿媽都唔認得。
揾人幫吓我！我架車入面部冷氣機竟然噴熱氣！
件褸for佢嚟講會唔會大件咗啲呢？
佢只係你平輩，憑乜嘢要你斟茶畀佢。
你唔好對佢講嘅嘢咁上心啦，只不過講笑啫嘛。
佢生咗仔之後就辭咗工，全心全意做家庭主婦。
大熱天時成40度仲要著西裝，盞生癬㗎咋喎。
學廣東話嘅人好容易混淆「唔該」同「多謝」。
受天雨影響，路面較為濕滑，請各位小心。
燒味飯去快餐店食都要三幾十蚊。
呢套劇好長青，四十年前拍到今日仲好受歡迎。
其他國家都有反對京都協議書，好似美國咁。
佢只係你喺出面生嘅野女，唔可以分身家。
佢之前咁落我面，我而家叫人揼佢兩嘢都算係出番啖氣。
我好聲好氣同你傾，你做乜用啲咁嘅態度同我講嘢？
你件衫黃黚黚喎，幾耐冇洗過啊？
由佢負責迎賓啦，佢待人接物係有一手。
議會入面嘅機會主義政客唔會錯失每一次攻擊政敵嘅機會。
我哋呢排嗌少咗交、傾多咗計，關係改善咗好多。
我對佢嘅英勇行為致以崇高敬意。
尋日去食海鮮俾人斬到一頸血啊唉！
市場憂慮布蘭特期油價格同樣暴瀉。
你咁嘅分數想讀醫，唔好痴心妄想啦！
今朝我要陪阿媽去睇醫生，所以遲到。
佢見你呢排紅咗，咪趁風使𢃇，對你好囉。
幾日冇見，佢驀然回想，先發現女朋友已經唔愛佢啦！
研究指出越早開始賭錢，變成病態賭徒嘅可能性就越高。
我哋朝頭夜晚都會出去散下步嘅。
透過例子，老師解釋呢個詞語嘅用法。
葉生繼承父業，一樣經營有道，果然虎父無犬子！
我弟弟成個隱青咁，我真係好擔心。
有呢啲神兵利器，幾多個好似孫子咁擅長用兵嘅人嚟打我哋都冇有怕！
阿松佢好鹹濕，成日喺度𥄫女仔，真係討厭！
學師至緊要安分守己，唔好下下諗住自立門户。
多得老師當年對我嘅啓發，我今日先可以攞呢個獎。
佢話原因係今日啲家長太緊張細路，真係一語中的。
你成日要出差，小心冷落咗新婚太太啊！
佢苦心經營咗廿年嘅公司，一晚就化為烏有。
我好鍾意食朱古力，每日至少會食一排。
我哋公司想請佢，點知畀對家截咗糊。
今次測驗零蛋，老師話要見家長喎。
呢啲幼苗要用一年時間先至有果實。
呢份社評好隱晦咁批評政府最新嘅政策。
佢自從公司執咗笠就日日留響屋企食穀種。
佢做就得，我做就唔得，你仲話唔係雙重標準？
本書好似幾好睇喎，借嚟參詳吓吖。
佢個人好念舊，記得晒小學同學啲名！
小明因為唔想坐監，所以砌小美生豬肉。
我而家得十蚊喺身，唔夠俾錢喎。
佢個樣鬍鬚勒特，成日嚇親細路。
我呢份工日日返十二個鐘，好惡頂。
我哋隊波實力唔夠，同佢哋冇得揮。
佢口花花，讚人都唔知邊句真邊句假。
佢上上下堂肚痛，但係阿Sir唔俾佢去廁所。
喺美國遇到危險可以打112求救。
等邊三角形嘅內角全部都係鋭角。
影相機食先，食物外型先係重點，好唔好味反而係其次。
我拆開咗個手提電話睇下有咩問題。
有條蛇擘大佢嘅血盆大口，準備吞食獵物。
佢哋兩個下晝去咗shopping，帶咗三大袋戰利品返屋企。
睇你骨巉巉好似就餓死噉，好心食多兩碗飯啦！
做醫生一定要有職業操守，唔可以透露病人嘅資料。
對面同你擪手嗰個人係邊個嚟㗎？
呢件事我要請示上司之後先答覆你。
佢唔會講大話，但就不時都會作大。
佢已經連續做咗三十幾個鐘頭未瞓過，可以稱之為「鐵人」。
面對敵人咁猛烈嘅攻勢，佢哋束手無策。
佢同人合作做生意，點知遇人不淑，俾人呃晒啲錢。
你快啲去醫院啦，而家十萬火急要你做決定啊。
我老細一時一樣，點到我陀陀擰。
我哋舖頭不嬲都唔賣廣告，係靠口碑嘅。
傳承同創新係企業賴以成功嘅兩大基石。
佢為公司鞠躬盡瘁，但係竟然退休之前俾人炒咗。
請你唔好誤會，我並唔係噉諗㗎。
我爸爸嘅廚藝好好，所以媽咪從來都唔駛煮飯。
呢個商場差唔多全部舖頭都係outlet嚟。
呢款拉麪嘅烹調方法好簡單，加水煮熱就得。
我排我好呢hea呀，屋企搬屋撞著考試
我渴望大仔快啲出嚟揾嘢做，幫手養家。
十二歲以下嘅細路仔一律半價收費。
阿松佢唔夠力，搬張凳仔都要用滑輪先搬得起。
去酒店食飯，呢個數走唔甩㗎喇。
王經理經常都中飽私囊，出差嗰時用公司錢帶全家去旅行享受。
好多人都誤以為紅色嘅激光係紅外線。
佢後生遙遙有書唔讀，走去做賊。
佢成身起碼值超過成皮嘢，果然型格係得來不易。
巴士唔係貨車，太大件嘅嘢唔上得車。
阿媽叫我幫佢將封英文信翻譯做中文。
佢正一劏豬櫈，結咗三次婚，次次個老公唔係病死就意外死。
你嫁咗入嚟，就要幫我地屋企開枝散葉㗎喇。
阿明對生物學好有興趣，佢想將來做生物學家。
頭先我係咁咦鬧咗阿松兩句之嘛，佢就喊咗出嚟。真係冇鬼用！
佢對組織都冇實質嘅貢獻，俾人取消職位一啲都唔出奇。
我間屋七國咁亂啊，你地最好唔好上嚟。
而家嘅標準時間係零時二十分二十秒。
佢講嘢幾生鬼㗎喎。聽佢講嘢幾開心。
佢哋兩個咁煙韌，我都唔好意思做電燈膽嘞。
呢幾年喺呢度推行清潔運動，總算有啲成績。
佢今晚約咗人食飯，所以光速做完嘢。
快啲去殊殊啦，唔係一陣賴尿呀。
「不如食埋晚飯先至走啦！」「唔使咁客氣喇，我今晚約咗人食飯喇。」
政府致力提供公平嘅環境，以加強外商喺香港營商嘅信心。
我同佢之間嘅關係唔係用三言兩語可以解釋到。
班地踎流氓好麻煩，成日騷擾行人。
尋晚我放生咗屋企養嗰隻龜去郊外。
我啲私伙嘢嚟㗎，你唔好攞咗去啊。
你要好好把握呢次機會呀，呢啲機會好難得。
我屋企冇scanner，未畀到copy你住。
我屋企用儲水式熱水爐，成日沖沖下唔夠熱水。
阿媽：「未做完功課唔准食雪糕呀吓。」阿仔：「唔制！我要食咗先做！」
呢間舖搞緊夏季大平賣，啲嘢真係好平。
你咪咁倔擂槌，下下頂阿媽頸啦。
我拍緊拖㗎，你死心啦。唔好再打電話嚟。
唔好睇間酒樓門面咁靚啊，其實啲嘢一啲都唔好食。
阿明好波！佢個宣傳計劃好成功，件貨賣到斷市。
佢同三個好朋友組成咗一隊樂隊。
個老師問咗學生幾條問題，誘導佢哋朝住一個正確嘅方向思考。
佢冇幾何遲到㗎喎，打一打俾佢吖。
佢一路都唔覆你訊息，即係話佢唔鍾意你啦。
個女人企咗喺十字路口，啲車係噉𠼭佢。
佢哋兩個自從上次吵大鑊之後一直都面左左。
球證丶旁證同主辦都係我嘅人，你點同我鬥？
佢喺郊外發生車禍之後，自行去醫院求醫。
呢間學校俾人標籤做「爛仔學校」。
頭先我哋玩閃避球，阿松佢姐手姐腳咁閃避不及，食咗幾廿個波餅。
小學嗰陣我係風紀嚟㗎，小息成日要當值冇得食嘢。
我買咗個大蛋糕慶賀亞爺七十大壽。
有一批經常曝光嘅政界人物勝出今次選舉。
今次選舉，我支持嘅政黨攞到二十席。
員工點擊惡意網站連結或設定太易破解嘅密碼，都係黑客能夠竊取公司數據嘅原因。
今日好大風，飛機降落嗰下真係好似騎緊馬噉。
老細又foul咗我嘅idea喇！
阿松最鍾意講埋嗮啲謬論，強詞奪理。
無事不登三寶殿，佢為咗封推薦信先嚟揾你。
佢以前係足球球員，而家冇踢波去咗做球證。
我哋嘅願景好清晰，就係喺一年之內打入國際市場。
擺啲錢喺銀行？唔好喇，都唔知會唔會畀人托水龍。
市面上有好多產品專門清除毛菌。
佢費盡心思，幾經辛苦終於寫完本書。
好多時候無意中識到有相同興趣嘅朋友，真係相請不如偶遇。
聽住輕柔嘅音樂可以令人快啲瞓着。
國破家亡，留我一個人獨生仲有咩嘢用？
佢好鬼兜踎，成面鬚根都唔會剃。
雖然佢好怕痛，但係佢都係堅持要順產分娩。
我阿婆唔敢食膶，驚膽固醇高得滯。
事頭婆開口埋口都攞老細個名嚟撻我，叫我做呢樣做嗰樣。
佢哋兩公婆成日都要為口奔馳，都冇時間湊個仔。
「見到咁整齊，好治癒！」 「強迫症患者報到！」
我個friend讚你份人幾風趣。
主任就呢個工程詢問其他人嘅意見。
呢個設計好行囉，改改佢得唔得。
呢隻藥副作用好勁，會食到我頭暈手震。
呢個係私人泳池嚟㗎，你裸泳都冇人理。
手頭上嘅資源就得咁多，你自己睇住執生啦。
佢唱呢首歌唱得好聽過原唱九條街有多。
佢喺地鐵度俾個鹹濕佬揸咗吓波。
呢幾冊書都係獨立故事嚟，冇咩關連，唔一定要順序睇。
去日本嗰幾日都係走馬看花，冇乜睇到啲特別嘢。
個會開咗一半，佢就借啲意鬆人。
火車道通常係由兩條鐵軌組成嘅。
一丁友食飯幾好吖，可以靜靜哋諗嘢，雖然係毒咗少少。
唔好喺度催催貢，我好快就可以搞掂埋手頭上嘅工作。
經過長年累月嘅演化，恐龍就慢慢變成我哋日常見到嘅雀仔。
好多學生只識死記書本，不求甚解，考完試之後就唔記得晒學過乜嘢。
新界原居民過咗咁多年，依家先至知原來套丁係犯法。
同人唔同命，同遮唔同柄，你唔恨得咁多㗎喇。
個程式輕咗，可唔可以幫我睇睇呀？
嗰個歌星喺紅透半邊天嘅時候引退。
佢之前畀人強姦，搞到有心理創傷。
呢度賣嘅文具價廉物美，深受顧客歡迎。
點解嗰條友嘅成績會好過我㗎？激氣！
政府推出呢個政策，希望刺激經濟、改善民生。
你講嘢太掘喇，你下次同客講嘢要圓滑啲。
Citibank嘅中文名係花旗銀行。
講得三幾次之後，佢直頭費事睬你。
大家齊集喺碼頭，準備出發遊行。
我哋舖頭今日開張，所有嘢都有八折。
尋晚落馬州同皇崗口岸都加派咗人手。
有需要先好打九九九，唔係會俾人拉㗎。
佢就好似月亮噉，可望而不可即。
呢單案疑點重重，唔係一時三刻可以破解。
適逢今日係節日，條街人山人海。
2003年沙士可謂嚴重摧毀香港經濟。雖然如此，香港人亦十分勇敢面對逆境。
莎朗史東喺《本能》呢套戲入面擺嗰個誘人姿勢真係經典。
你就算做唔切，好歹都畀個答覆我吖！
捱咗咁多年，佢終於升到做公司頭頭。
模特兒擺出優美嘅姿態，贏得唔少掌聲。
佢去咗外國咁耐，我少不免會掛住佢。
點解啲衫fet哂出嚟㗎？快啲擺返入衣櫃度。
我個仔好曳，成日搞到我㷫烚烚。
佢搭巴士都要問老婆攞錢，真係踩死雞仔冇錢賠。
咁好嘅女朋友，你呢世都揾唔返㗎喇。
只要你唔好過橋抽板，我可以幫你。
我下個禮拜會搬去將軍澳呀。你嚟唔嚟我新屋嘅入伙酒呀？
而家啲學生居然做啲噉嘅事，真係折墮！
我做嘢唔係為錢，鐘意嘅話，倒貼都冇所謂。
發現任何僭建都可以向地政總署舉報。
老細話我冇盡到職分，所以今次冇得分紅。
我分析完啲data之後發覺隻新藥根本冇效。
佢哋當街當巷喺度親熱，真係睇到都眼冤呀！
祇要有心做表演，乜嘢地方都可以係你嘅劇場。
早兩日屙屎勁痛仲流晒血，原來係肛裂。
我同朋友開咗間工作室嚟發展興趣。
上水嗰邊有兩個白鴿籠，記得收慢。
共享單車公司執笠之後，啲單車只可以當廢鐵斷斤賣。
呢條巴士線話明一個鐘有六架次，點解我等咗成廿分鐘都唔見一班車嘅？
「你有冇見到老細啊？」「唔見喎。」
我都係本住一試無妨嘅心態㗎咋。
佢做完手術之後，好似重獲新生一樣。
佢掟個波埋牆，結果個波反彈打中自己。
佢哋分手咁突然，等我八下發生咗咩事先。
雪藏肉最好汆吓水，去咗雪味先煮。
佢打鼻鼾打得好大聲，有時半夜都會嘈醒我。
呢個海灘嘅細菌含量超標，唔適宜游泳。
游水嚟講蛙式最慢，但亦都係最易。
架車而家去到高速公路，你可以加速喇。
入嚟呢度條路好崎嶇，所以人跡罕至。
敵軍嘅大本營已經畀我哋攻佔咗。
地球大氣層嘅主要成分係氮、氧、氬同二氧化碳，分為對流層、平流層、中間層、熱層同埋散逸層。
月蝕一定係發生喺滿月時嗰一兩日。
得未呀，衰鬼豆！人哋等咗你成晚喇。
㷫一㷫個蓋，佢熱脹冷縮會易啲開。
聽日就係deadline喇。啲嘢未做晒，你就話請半日假聽音樂會，你知唔知你噉做好不負責任啊？
啲人話全身麻醉會蠢咗㗎，醫生你話會唔會㗎？
佢嘅作品展示咗佢大師級嘅風範。
佢阿爸阿媽都響單車禍過身，剩低佢呢個孤兒。
今日降雨量有成200毫米，勁多地方水浸。
佢考入大學神科，第時畢業一定揾到好多錢。
打醒十二分精神，有敵人喺附近。
天花係人類史上第一個被消滅嘅流行病。
而家人人都有大學學位，張沙紙只係揾工嘅入場券嚟咋。
嗰個經理完全冇料，單工程靠佢帶實死梗。
香港噉嘅彈丸之地，竟然住咗七百萬人。
你要做股東首先要填咗意向書先。
自從佢俾人鬧過好多次之後已經收斂咗好多喇！
第一次見親家，梗係要着返件飲衫啦。
就算坐監都唔使驚，十八年後又一條好漢嘍！
個竇咁隱蔽，啲差人都好難揾到佢哋嘍。
呢啲罪大滔天嘅惡人，簡直死不足惜。
你真係大頭蝦啊，戴住眼鏡又揾眼鏡。
黃生當正佢個女係掌上明珠，幾時都將最好嘅嘢畀晒佢。
佢要去外國讀書，但佢唔捨得同屋企人分開。
只有少數人可以俾得起呢個價錢。
佢先生好巴閉㗎，做政府高官㗎。
佢老婆係個衣架嚟，咩都唔使做，淨係着靚衫去舞會。
我無論如何都會去探一探佢睇下佢點。
想當年我伯爺響呢行都揾唔少錢。
我唔覺意俾佢套到料，你要小心啲。
我埋單嗰陣先發現身上得返廿蚊，最後阿明請咗我食飯，真係幾唔好意思呀。
佢俾移民局列咗入黑名單，唔可以再入境。
聽聞陳伯上個月因為肺癌咩咗喇。
我老闆好chur㗎，啲嘢改十次都唔滿意。
嗰間幼稚園而家招生喇，快啲去報名啦！
呢套劇集劃為PG家長指引節目。
公司個會計喺度阻手阻腳，我冇得亂claim的士錢喇。
甲：「身體健康！」乙：「大家噉話！」
佢個仔去咗當兵之後就再冇返過嚟。
我哋決定快啲搞移民，免得留喺度夜長夢多。
已經嚟到絕食嘅第三日，阿明明顯衰弱咗，唔係好企到起身。
成千上萬嘅軍隊集結喺邊境度準備入侵。
佢原本打算炒手機，結果變蟹，唯有半價賤賣。
典禮一息間會有才藝表演，請各位細心欣賞。
我一放假就同朋友一齊去行公司。
因為埋數嗰陣條數唔啱，所以我要貼錢嚟填返條數啊！
你知唔知呢度啲電腦邊個打邊個㗎？
你啱啱先撞親個頭，如果一有異狀就即刻揾醫生啦。
唔該幫我打格仔吖，我唔想出樣。
做乜成朝彳亍噉轉？有咩事咁煩？
叔叔畀咗十蚊美金我，我要去找換店換番做港紙。
同我就食叉燒飯，同佢就食自助餐！
可唔可以同你一齊打籃球，鬥射三分，輸可樂！
轉軚舐共，仲要借朋友過橋表忠，認真嘔心。
完成一個療程，先至知道呢隻藥嘅真正療效。
星期日費事煮飯喇，不如出去食啦。
你個密碼咁簡單，好易俾人撞中。
佢喺依個舞蹈比賽度大放異彩，搶晒啲風頭。
佢做啲嘢全部都咁鳩嘅，你叫我點信得過佢啊？
男人一唔小心就會做咗婆媳關係入面嘅磨心。
佢上個月喪偶，一直到宜家都仲著緊淨色衫。
呢件事已經成為咗燙手山芋，邊個接手就死邊個。
面對強權全面進逼，我哋應該點樣自處？
呢個櫃有啲掗位，揾個細啲嘅啦。
幸福唔需要刻意去追求，幸福自然會嚟揾你。
七點鐘咁早就咁多人嘅，真係好少有喎。
港鐵會加派員工協助受影響嘅乘客。
全靠同事同心協力，公司先有今日嘅成就。
我哋一向都係噉做開㗎啦，你咪阻住個地球轉啦！
佢話到間餐廳點好食法，試過咪又不外如是。
間餐廳喺地庫，所以我部電話收唔到。
部手機一出新款，佢就即刻去買嘞。
我之前喺診所上咗子宮環，依家都兩年嚕。
我今日返工洗咗十二個鐘頭，宜家成個人都散晒。
佢大肚嗰陣仲食煙飲酒，所以先生咗個畸形出嚟。
上手業主喺間屋度起咗個僭建屋簷。
樓上大清早就鑽牆，已經好多朝都係咁！
銅鑼灣過灣仔咁近，不如叮過去啦。
行山嘅時候只係留低腳印，唔好留低垃圾。
淨係行到半山已經好攰，冇力再行上去。
拎住張自己人做嘅民調就打晒飛機以為自己真係排第二。
女神又請我食檸檬，唔同我出街。
人哋兩公婆撐枱腳，你就唔好去做電燈膽喇！
你真係好福氣，個女婿對你咁好。
上次份報告做錯晒，俾老細省到一面屁。
我哋一步步改善緊教育質素㗎喇。
意外發生之後，政府第一時間居然唔係救災，反而係封鎖消息。
我坐得太耐，企起身嘅時候隻腳好痺。
佢最鍾意喺佢啲朋友面前出風頭。
年紀輕輕就對人生睇得咁通透，唔簡單。
食完好走啦。响處磨爛蓆做乜唧？
嗰間餐廳啲嘢咁細碟，食咗都到喉唔到肺啦。
佢失業之後，工又唔揾，街又唔出，日日坐喺度等運到。
呢隻絕版CD今日終於入咗手喇！
養寵物好講責任感㗎，你連自己都未照顧好，好心就唔好盲中中噉學人養啦。
今次大檸樂喇，份功課掂都未掂過。
呢件事人命攸關，唔可以咁輕易就做決定。
你今日生活咁窮，簡值係自己攞嚟。
我唔鍾意 花哩花碌嘅衫，淨係著素色嘅衫。
呢隊樂團解散之後，得返主音單飛角逐歌曲獎。
喺長年戰爭當中，兩國實力此消彼長。
佢近排買咗架車，幫中咗風嘅老竇做柴可夫。
寫低正確答案，連同回郵信封寄番嚟，就可以參加抽獎。
一拗起錢，我最好都係置身事外喇！
訓導老師朝朝都拎住個大聲公落操場。
條友單嘢最多咪幾隻，一碌都唔使就出返嚟啦！
頭獎兩注中，每注派彩過800萬。
佢哋籌備咗一個別開生面嘅婚禮。
人生總會有波折，但係最重要係要對自己有信心。
你鍾意點樣食油炸鬼？成條咬？定係切片？
喂，咪亂打呀！佢成手索子，你唔小心就會出沖㗎嚹。
阿明自從參政之後，忙到同屋企人見面嘅時間都冇。
前村校校舍已經隨住村民嘅離開而荒廢。
下個月去旅行，book咗機票酒店未？
聽講你女神又收兵喇，你仲唔去拎form入伍？
好政治正確噉講，就梗係話男女平等啦，但去到現實生活，咪又係要求返有紳士風度。
喺香港，大部份中文字典都係按部首檢字嘅。
呢期冬瓜當造，好靚喎，買啲食下啦。
佢講到咁甩咳，我一句都聽唔明。
冇其他地方可以媲美屋企咁舒服㗎。
呢個老師衰十一，下世都唔使再做。
樓下有火燭車喎，係咪邊度着火？
我今日無帶遮，淋到個頭撻晒皮。
有極端組織承認發動今次恐怖襲擊。
睇相佬呃你十年八年，我呢就唔會呃你嘅。
我望到頸都長，終於望到間名店響我嗰區開分店。
佢第一輪面試就畀人foul走咗。
行政機關雖然要向立法機關負責，但並非從屬於立法機關。
拍賣網好多冒牌香水，去官網訂好過啦。
你打呢個網址就可以入去我嘅私人網站。
嗰間餐廳好多人，我哋等咗勁耐先有位。
唔好講咁多題外話，講番正題喇。
你唔覺一日到黑嘈住晒好煩膠㗎咩？
經歷過咁多風風雨雨，個黑社會大佬移咗民去紐西蘭避世。
你su唔sure㗎？唔好亂填張表噃。
拍片點會用手機㗎，梗係用攝錄機啦！
只有同心協力，啲嘢先至做得好。
成日啪手指會唔會令關節勞損㗎？
佢啲廣東話唔鹹唔淡，有時都唔明佢噏乜。
人地喺前面打緊仗，你就喺後面風花雪月左擁右抱，過意得去咩？
參加義工活動，可以幫到人，又有益身心，何樂而不為呢？
我懷疑你前世欠咗我，唔係做咩對我咁好？
「我整親隻腳啊。」「抵你死啦，你咁曳！」
就算你去到天涯，我都會跟住你。
佢阿爺舊時移民去英國，靠洗大餅養家。
佢哋全部都會喺今年暑假畀學校派去知名律師行實習。
報界對於今次事故嘅性質稍有分歧。
司機喺兩年裏面累積扣十五分就會俾人吊銷牌照三個月。
佢留學嗰陣時寄居響佢阿叔屋企。
佢成日食飯時間就冇咗影，唔知係咪去咗拍拖？
聽聞喺眼上面搽牛眼淚就會有陰陽眼。
胃潰瘍嚴重嘅話可以導致胃出血，仲可能會死人㗎。
順利營運一間公司需要充足嘅資金。
絕對領域真係引死人喇，誘惑到不得了，難以抗拒啊！
你呢身嘅穿着好似唔係幾啱去喪禮喎。
佢擪我過去，好似想同我講嘢噉！
政府相當短視，忽略咗派六千蚊背後嘅問題。
我零八年買嗰啲股票，到今日仲未見到家鄉呀！
我上年啲頭髮未剪短，嗰時有染髮。
金融管理局係香港嘅中央銀行機構。
我中學嗰陣做咗兩年prefect。
有班人喺嗰度搞事呀，快啲報警喇！
當佢得悉老師嘅死訊之後，佢激動到大喊。
擺條仆街上網，等啲網民起佢底。
佢其實冇心傷害你㗎，唔好嬲佢啦。
佢個舞會撞咗我家姐個婚禮，所以我唔去得嚹。
佢嫁咗個有錢老公，而家做少奶奶享福喇。
分開咗廿年之後，佢哋終於喺巴黎重逢。
政府承諾加強過關站口嘅毒品檢查。
每位學生喺學期尾嘅時候要寫一篇短嘅論文。
條友成日喺度炒蝦拆蟹，冇嚟斯文。
我地喺紀念日為烈士下半旗致敬。
部電話壞咗，用部舊機頂住檔先。
你唔好諗埋一面啦，話唔定會有意外驚喜呢？
你唔可以一世都做波羅雞㗎，你要諗下自立門户。
而家社會越嚟越開明，我哋可以揀唔結婚或者唔生細路㗎喇。
沙漠嘅海市蜃樓係由好多次嘅折射，到天空嘅時候發生全內反射，再折射返落地面。
佢雖然年紀輕輕，但係做事好穩重。
我而家同朋友喺K房唱緊，所以有啲嘈。
大家會quit咗先揾工定揾咗工先quit嘅呢？
「真係唔該晒你啊！」「唔使客氣！」
新年流流就梗係要買返樖桃花啦！
佢而家忙到不可開交，你就唔好煩住佢喇。
老師用手指咗一指，示意佢將道門閂好。
佢成日都拍散拖㗎啦，最耐嗰個都係一齊咗一年。
睇完套鬼片，我個心仲係卜卜聲噉跳。
呢排等錢洗，我諗住攞隻錶去二叔公度舉咗佢。
我幫架車打咗蠟，睇落勁有光澤。
你揸住部相機嘅時候隻手要定啲。
你居然可以咁狠心打自己細妹，你真係好薄情呀！
呢啲冒牌貨粗製濫造，一睇就知係假嘢啦！
件作品係精挑細選之後揀出嚟嘅。
政府負責將冇人認領嘅遺骸火化。
電話暫時冇人接聽，請遲啲再打過嚟啦！
緊急服務團隊風雨不改，守護市民嘅性命同財產安全。
個老細講一套做一套，得唔到員工嘅支持。
上鋪輸咗好多錢，今鋪我會翻身嘅！
有會計守尾門，公司就唔會亂使錢。
佢帶貓紙入去考試俾人捉到，罰得好甘。
如果你肯道歉，呢件事重有得摱嘅。
百貨公司搞大減價，吸引咗幾千人嚟掃平貨，好墟冚呀。
單嘢發現得太遲，依家已經冇彎轉喇。
佢係個好好嘅男仔，你要好好珍惜佢。
呢一集處境喜劇嘅劇情峰迴路轉。
玩嗰陣唔好捻住人哋條頸啊！好危險㗎。
戰爭令到生命凋零，實在令人嘆息。
化個噉嘅妝都有嘅？真係嚇鬼死人嘍。
個細路郁啲就喊，情商一定好低。
隻狗見到主人返屋企，開心到即刻撲向主人身上。
嗰個森林有野豬出沒㗎，小心啲啊。
佢可以學似佢表哥噉咁生性就好嘍。
今次嘅比賽我哋需要大量嘅啦啦隊隊員。
噫！好核突呀個阿叔，大庭廣眾喺度摳屎忽。
唔好咁激氣！細路仔係要慢慢教㗎。
特首辭職嘅謠言傳出之後，特首一直未有露面澄清。
任何主權嘅本源實質上存在於全體國民之中。
消委會指「大包圍式」體檢發現隱疾成效唔高。
街上面得嗰三九兩丁七，舖頭邊有生意。
政府已經賣咗呢幅地皮俾發展商喇。
比賽去到尾聲，佢依然遙遙領先。
美國開國元勛當中大半都有理神論嘅傾向。
佢擁有非凡嘅舞藝，評審好滿意佢嘅表現。
佢做咩事咁開心啊？又跳舞又唱歌又盛嘅。
佢話佢咁做都係為咗幫我，但係我唔會咁容易受騙嘅。
場波六點開波，觀眾五點可以開始入場。
我工作太忙，想去旅行抖下氣都冇時間。
佢受唔住離婚嘅打擊，不斷用酒精嚟麻醉自己。
佢篇文都唔錯，不過仍然有值得改善嘅地方。
聽到房裏面笑到咁大聲，仲諗緊係邊個，原來係你。
而家唔做，唔通等到七老八十先嚟做咩。
八十年代，每逢過時過節過關都要畀利是中國海關通融，正一土匪。
每日做引體上升，令到佢而家嘅身材fit到漏油。
呢個委員會透明度好低，從來冇人知道實質工作係咩。
你咁好眼界嘅，咁遠都一槍射得中。
大家應該思考下點樣走出呢個困局。
前鋒推過守衞，扭過龍門，輕輕力一熨就入左。
唔好喺扶手電梯上面走啊，好危險㗎。
你今鋪曬冷嘅話，贏咗就可以翻身，但輸咗分分鐘家變，諗清楚啊！
唔好整唔見張車飛，一陣會有人嚟查飛㗎。
呢個臨時街市已經開咗成十年，仲未有計劃拆。
佢粗手粗腳嘅，你叫佢繡花就死硬喇。
你遲疑不決噉，幾時先做到決定?
要過對面嘅話，你可以行呢條隧道。
佢句句咄住晒，真係好鬼乞人憎。
佢成日匿喺房度吞雲吐霧，搞到成間屋烏煙瘴氣。
一個世紀喺人類歷史入面真係好短暫。
呢個人心術不正，最好保持距離，唔係後患無窮。
我聽到佢噉講嘅時候，真係打咗個突。
呢單工程起碼要三年先可以完工。
第二次世界大戰對我哋有深遠嘅影響。
呢套電影可以講係劃時代嘅傑作。
你用埋晒啲正字寫廣東話，冇人睇得明㗎。
眼見呢錢就嚟到手，我哋唔可以俾佢一個人拎晒嘅。
女性應該不時自己檢查乳房，如果有乳癌都可以盡早發現。
佢做咗好多傷天害理嘅事，而家全世界都反佢。
佢見到牛頭馬面企喺病牀前，知道自己壽命將至。
婚禮之後，新人一齊切禮餅請大家食。
到埗之後記得寫封家書報平安呀！
前提一，所有身分證上面嘅性別寫住男性嘅人，法律上都係男人。前提二，方方身分證上面嘅性別寫住男人。結論就係，方方法律上係男人。呢個就係演繹論證嘅例子。
不如快手啲搞掂之後齊齊返屋企好過。
佢為員工大派定心丸，承諾今年一定唔會裁員。
你應承咗我又唔做，你想賴帳呀？
你幾隻衰嘢，唔做晒功課唔准睇電視啊！
反貪浪潮一出，澳門對出嘅賭船就紛紛執笠，可謂殃及池魚。
愛滋病毒嘅空窗期最長係三個月。
兩人過境嗰時被發現身上藏有大麻。
乜你咁粗心大意㗎，成日都唔記得帶鎖匙！
無端白事畀人話喎，我就唔信你唔會唔忿氣喇。
古時生在帝王家，自當享盡榮華富貴。
佢成朝都冇覆機，唔知佢去咗邊。
唔好意思，我哋就嚟打烊喇，不如幫你哋埋咗張單先吖？
可唔可以同我合照啊？我一直都好仰慕你㗎。
你同阿琪啱啱結婚佢就咁對你，兄弟，遲啲有排你受呀。
盆蝴蝶蘭得嗰兩菖花咁少，邊度好睇㗎？
呢間舖嘅隱世邪惡拉絲芝士撻俘虜咗唔少港男港女，日日都大排長龍。
佢喺份文件度做手腳，搞到公司蝕大錢。
唔好咁自閉啦，過嚟一齊傾偈啦。
佢哋為咗嗰幾份逐字稿趕頭趕命。
尋晚行雷閃電，嘈到我三點幾先瞓得着。
我覺得佢畀唔到將來我，係咪應該分手？
每次有女人同佢男朋友講嘢，佢都會呷醋。
去佢屋企又要轉車，又要搭船，太轉折喇！
因為上堂嗰時瀨尿，佢俾人三六九咗成年。
康熙一朝嘅施政，對穩定清室統治，影響至鉅。
中秋節食月餅一向都係傳統活動嚟㗎！
律師話呢個人係出於貪念而犯案。
佢係個爛好人，成日為大家走趯。
河邊有隻羊，羊邊有隻象，象邊有隻馬騮精，好似你咁樣。
我做緊三份秘撈，俾人發現就大鑊。
阿妹熱情如火，見佢咁好反應，於是即時叫佢攞手袋上房開波。
我個仔識行之後就喺屋企四圍行。
呢個全新設計嘅包裝，比起以前嗰個吸引好多。
藍紙睇過冇問題，本書可以付印。
滿漢全席包括108種珍饈百味。
出面好大雨，我今日唔想出門口。
份功課做咗咁耐，終於都收工喇。
佢對啲員工非常嚴格，遲到一分鐘都會畀佢照肺。
你上咗位之後唔好唔識人呀，要飲水思源。
佢俾佢女友食住晒，冇咩權話事。
好多創業故仔都係先放棄高薪厚祿然後有錢創業。
阿樺性格比較男仔頭，所以好多男仔都鍾意同佢做朋友。
淨係掛住睇公仔書，唔怪得考試零分。
長洲而家越嚟越少人以捕魚為生。
大家一齊犯錯，佢就收警告信，我就要離職，你仲話唔係大細超？
同你吹完兩粒鐘水，煩惱一掃而空。
in x二次等於x三次over三。
今次颱風咁嚴重，好難估計有幾多樹受損毀。
我中心啲補習班請緊tutor喎，你有冇興趣試下？
傳媒將官員失職嘅事誇大，搞到滿城風雨，最後令到嗰個官員辭職。
好多學校都會揀百褶裙嚟做校服。
做呢行一到年尾就要追數交quota，唔夠數會俾老細照肺㗎！
好心你保養下架車啦，凹返個車冚都好吖，冇咁易整污糟同刮花。
喺民主國家，如果某個政治問題有爭議，最順理成章嘅解決方法，就係喺立法機關辯論，然後投票決定。
發展商喺度大興土木，搞到空氣好差。
我都踢咗廿幾年，係時候掛靴喇。
係人都唔中意畀老闆鬧啦，你忍住度氣先啦。
今年嘅綜合消費物價指數持續下降。
我呢排好手緊，可唔可以借啲錢嚟用？
我同佢地立場完全唔同，真係話不投機半句多。
阿松一啲女人緣都冇，做死毒男。
而家都咁晏咯，況且又落雨，我哋都係唔好出去喇。
佢嘅樣貌好普通，但係歌藝出眾。
天時暑熱，唔好喺户外玩咁耐呀。
今日天氣咁好，最好係開船出海遊艇河。
聽日天氣預測：大致多雲，有一兩陣雨。
食完晏有啲眼瞓，去飲杯咖啡先。
你寫嘢小心啲啦，出咗街嘅話食屎㗎。
咪咁多手亂摸嘢啊，打爛咗要賠㗎。
呢個會個個出席親都係大人物嚟㗎。
政府要穩定樓市，都唔應該揾市民開刀。
估唔到我幫佢影嘅最後一張相，就係佢嘅遺照。
機場隧道同長青隧道上年平均每日流量分別為60,000架次同83,000架次。
阿松佢幫人賣鹹濕嘢，諗住掘金。
佢有少少喉嚨痛，所以買咗支夏枯草嚟飲。
你句句都用螢光筆間住，同冇間過有咩分別？
客套嘅説話唔再講嚹，我哋言歸正傳啦。
佢喺呢套戲嘅表演絲絲入扣，令觀眾難以忘懷。
阿松話要離開老豆老母出去闖蕩，結果兩日就俾人抬返嚟。
佢唔見咗隻狗，四周圍貼街招尋狗。
唔講堅係唔知，無諗過科大有得飲茶。
陳太唔鍾意阿女個男朋友，所以不斷留難佢。
呢間公司有好多皇親國戚㗎，你小心啲講嘢啊！
要去外國，梗係搭飛機啦，唔通坐船咩？
我啱啱撞到我上莊，原來佢畢咗業喺大學做緊嘢。
唔好擺個垃圾桶喺門口啊，會阻住人出入㗎。
祖宗店不勝加租壓力，即將結業。
你小心跣親呀，嗰度有啲水喺地下。
我想借呢個機會祝賀所有得獎者。
你都甩咗拖成年，仲未有拖拍嘅？
呢度有兩條隊，香港人呢條隊，外地人去嗰便。
（講咗一啲諗法之後）我哋亦都認為人人生而平等。
我會試探一吓佢對呢個問題嘅睇法。
我希望得到你諒解，明白我嘅苦衷。
特首一上台有班後生仔喺度叫囂，之後就畀實Q抬走咗。
只要埋到佢身，我一拳就可以埋佢單。
佢可能受驚過度，所以戙咗喺度唔出聲。
我哋去新界釣魚，點知落大雨，乜嘢興致都冇晒！
我講下笑喳嗎，點知佢咁認真嘅唧。
你唔好睇佢份人柒下柒下，其實佢好有學識㗎。
你唔好成日以為自己高人一等先得𠿪！
你都橫繃繃㗎，明明係你踩我，而家話我踢你！
你啲手辦模型好掗碇，抌晒佢啦！
雞蛋放六隻，糖呢兩茶匙，仲有啲橙皮添，之後就可以落生粉水埋芡喇。
佢條噉嘅麒麟臂仲話自己係女神？
我哋公司人才濟濟，個個都好做得嘢。
唔好睇我表演得咁輕鬆啊，我苦練咗好耐先做到㗎咋。
佢呢個學期進步咗咁多，應該獎勵下嘅。
因為山泥傾瀉，部分公路要封閉。
小明真係好消極，成日開口埋口都係話：「我都係唔得㗎喇！」
你個身好臭啊，快啲去沖個涼啦。
西炒飯、揚州炒飯、福建炒飯，咁多種炒飯，我都唔知邊隻打邊隻。
我想諮詢下律師嘅意見先做決定。
聽眾而家可以用傳真機點唱架嚹。
條死差佬正一懵撚，作假口供想老屈人。
我哋一齊進入奧妙嘅植物世界啦！
頭先食食下嘢，忽然收到老母急call。
睇完呢套戲令佢有感而發，佢話佢對人性越嚟越失望。
其實我唔鍾意電腦㗎，我當呢科係水泡咋！
經過三個回合，我哋都知道勝利者係邊個喇。
呢種級數嘅女仔，你成世都溝唔到架啦。
嗰間大酒樓執笠，遣散咗過百員工。
臨近復活節，幼稚園最鍾意教學生整復活蛋做勞作。
公元前221年，秦始皇滅六國。
濾水器個濾芯最好一個月換一次。
有咩唔開心記得講出嚟啊，千祈唔好收埋喺心入面。
如果小朋友做錯事冇人糾正佢，以後就會變本加厲，唔知對錯㗎喇。
賣旗一兩蚊都唔捐，好心你就咪咁鐸叔啦。
聽日就係立法會選舉嘅大日子，大家記得去投票呀！
警方喺一次秘密行動當中將啲匪徒一網打盡。
鄧生間舊公司力邀佢回巢擔任高層救亡。
即係呢，我唔係咁鍾意同佢坐埋一齊囉。
佢瞓到成隻死豬咁，叫極都叫唔到佢起身。
你知唔知其實斑馬係行一夫多妻制㗎？
佢話女仔有啲baby fat先可愛。
我對呢方面好外行，有咩事唔好問我。
呢道菜嘅醬汁喧賓奪主，搶走咗啲牛扒嘅味道。
仲有冇人競投？一、二、三，殺你。
紐約期金收市報每盎士1970.3美元，跌2.1個百分點。
我哋費盡唇舌，都係想管理層收返呢個決定。
乙組頭三名嘅隊伍可以升班上甲組。
飲咖啡唔好落咁多肉桂，燥熱呀。
點解你郁啲就同人嘈交？好小學雞呀！
冇呀，我又唔知醜嘅，咪膽粗粗去試吓，點知又得咗。
念你都唔係有心嘅，今次嘅損失我哋唔追究喇。
呢個人真係好把炮，竟然可以請到咁多名人嚟佢嘅生日會。
阿松同佢班豬朋狗友成日偷嘢食，今次要重罰阿松嚟殺雞儆猴至得！
人哋出豉油咋，你同佢出雞？你好蝕囉！
你唔好咁諸事八卦，理好自己嘅事好過啦！
我覺得overall嘅效果都好好。
使唔使開心到喺張牀碌嚟碌去啊？
呢對鞋唔太大又唔太細，著落去啱啱好。
你又課咁多，因住連飯都無錢開呀。
佢哋兩公婆結咗婚三十年都未嗌過交。
經過三年嘅大戰，軍隊變得殘弱不堪。
我返緊份好忙嘅工，冇乜機會見朋友。
喺二樓跌落嚟，你一啲都冇傷到，你真係命硬喎！
感冒通常都係由病毒引起，食抗生素冇用㗎。
大家都希望佢唔好咁快退休，繼續留任。
佢對BB呵護備至，仲好過對我啊！
我唔想再同你講。總而言之，你以後唔好再喺牀度食嘢。
幅牆紙淨色，睇落清清哋都幾好呃。
特首嘅民望今個月下跌咗10個百分點。
消防員無懼火勢救火救人，實在令人佩服。
佢正一二世祖，乜都唔識剩係識使錢。
打風嘅時候嘅安排，僱主同僱員應該事先傾好。
個位嘅位值係1，十位嘅位值係10，如此類推。
鑑於疫情加劇，英國決定提升防疫級別，全國封城。
我撞花咗你架車少少啫，我賠錢俾你嘞！
我上次整蠱完佢，佢就笑笑口話要同我絕交。
大家咁俾面要我唱歌，噉我就獻醜嘞！
以前啲電腦要打command。
揾著個潑辣嘅女人做老婆，下半世有排佢受。
中文喺一九七四年列為法定語文。
等到頸都長，政府派錢終於有聲氣。
頭先同佢食飯，佢一輪嘴咁講嘢仲要喺度窒頭窒勢，認真無禮貌。
你唔好又喺度發雞瘟啦！我求吓你！
恐襲案發生三個月之後，犯人仍然在逃。
你做咩失驚無神問埋啲咁認真嘅問題嘅？
今日空氣污染好嚴重，氣管唔好嘅人唔適宜外出。
警方已經佈下天羅地網，個賊應該走唔甩。
衞信道係以香港第一名量地官命名。
多啲嚟密啲手，啲漢堡包多多都食得晒！
香港嘅智庫對政府決策嘅影響力依然有限。
李麗珊曾經喺奧運贏過滑浪風帆嘅金牌。
佢講嘢咁高深，我哋呢啲凡人唔會明架喇。
如果個把手斷咗，隻窗就會開唔到。
呢個範圍係險要地帶，易守難攻。
呢間舖頭賣嘅嘢好立雜，乜嘢都有。
佢停咗無玩電腦一陣子，無耐又玩噃。
呢度地盤批石米最叻嘅係陳師傅。
你做咩死死下咁？尋晚瞓得唔好？
阿松尋晚出街買報紙。結果佢喺路上撞到班流氓，重畀佢哋打咗鑊。
呢個辦公室全部都係女仔，想揾個壯漢幫手換水都冇。
你一話要去留學，佢啲醋意就出哂嚟。
警方成功制伏綁匪，人質安然無恙。
唔使旨意走得甩呀，我同你一鑊熟！
今次比賽嘅參加者以六年班嘅同學居多。
今日老闆生日呀。快啲去同佢講句生日快樂啦！
呢個教派咁多信眾，肯定收到唔少奉獻。
太陽太曬嘅時候最好唔好游背泳。
韓星出機場次次都俾好多保鑣簇擁住。
重要嘅政治人物好多時都會請啲替身嚟防畀人暗殺。
棟大廈坐落喺尖沙咀大街，鄰近地鐵站。
唔好自己一個入森林呀，好容易蕩失路㗎。
你最好快啲打定流感疫苗啦，費事惹到病。
呢項工程由動工到完工，前後用咗五年時間。
本來公司升遷冇佢份，但係佢最後靠擦鞋攝位。
嗰晚凌晨，我上咗由旺角開往大埔嘅紅van。
佢聽日last day喇，你唔係而家先知呀嘛？
佢哋人多勢眾，我哋唔夠佢哋打㗎，快啲走啦！
我去到邊度都要食水果，榴蓮乜乜乜。
土瓜灣馬頭圍道死人冧樓，唔經唔覺都幾年嘞。
啲龜見到黑社會開片即刻鳩縮晒。
我嘅朋友好硬頸，成日都唔聽人講
操行分只係迷你版嘅辦公室政治。
三十歲人未試過做愛，真係枉為人。
我都成三十歲嘞，點可以攤大手板問屋企攞錢呀？
啲咖啡滿到就嚟瀉喇，啜啖先喇！
我哋唔可以衰畀人睇，要爭氣啲先得！
唔好以為佢成日上堂瞓覺成績就好差，其實佢學霸嚟。
今年請呢幾個後生都幾勤力，幾肯學。
每逢平安夜，都會有教徒喺街度唱聖詩報佳音。
受到八號風球影響，渡輪服務將會暫停。
少一個隊員出賽令佢哋處於下風。
過咗春分，日頭就會耐過夜晚喇。
睇佢寫嘅文章，就知佢唔係泛泛之輩。
人地啱啱先流產完，你走嚟問佢落仔好唔好？攞景定贈慶呀你而家？
發咗達就唔認幫過佢嘅朋友，真係令人心寒。
做人要灑脱啲，唔好成日諗住以前啲嘢。
轉堂嘅時候，佢哋喺度高談闊論緊老師嘅壞話。
啲貨咁好賣，唔使慌賺唔到錢喎。
"唔該晒你幫我哋托一托啲嘢啊！"   "唔好客氣喇，小意思啫！"
你打爛咗佢好鍾意嗰個花樽！你今次大劑喇！
公屋加租，令基層生活百上加斤。
因為全球暖化，北極熊嘅數字不斷噉減少緊。
啲下屬全部都係跟尾狗，乜嘢都唔識畀意見。
佢啱啱先申請破產，第二日我就見到佢響銅鑼灣扮闊太，真係冇料扮四條。
佢哋請人好黑箱㗎，唔好嘥時間去申請喇。
忙完一輪之後，佢去咗泰國叉電。
衫褲鞋襪一個月都要三千蚊啦。一萬蚊人工點夠？
市鎮中心有大量高樓大廈聚集，社區會堂、學校呢啲矮嘅建築物可以作為當中嘅視覺調劑同緩衝空間。
咁多魚聚集喺同一個地方係好唔尋常。
今日我哋會講廣東話嘅拼寫方法。
你買咁多餸，到時啲濕貨食唔晒又變壞喇！
支筆阿公嘅，你用完記得擺返好。
呢間屋都叫四四正正，應該幾好住。
你使唔使揾咁多人嚟凶我呀？有種就隻抽！
唔使咁快戥我開心住，篇論文十劃都未有一撇，都唔知會唔會上到學術期刊。
斯文男子生雞精，密實姑娘假正經
有啲人係鍾意去懸崖攀石，咁鍾意玩命嘅。
一眾港隊成員加強訓練，希望可以喺下個月嘅選拔賽達標，拎到下屆奧運嘅入場券。
每年都有好多國際盛事喺香港舉辦。
媽咪，我想要隻wouwou呀！
條山路九曲十三彎，行得好辛苦呀。
佢好高竇，人哋同佢講嘢佢唔應人。
呢個機會得來不易，你要好好珍惜。
樹仁大學喺2006年正式成為一間大學。
好多所謂嘅「健康食品」都係用個標籤嚟賺錢嘅。
佢收到男朋友送嘅花，即刻嗒晒糖。
晏晝食太飽好易飯氣攻心，聽唔到書。
琴日我見到佢嗰陣，佢扮唔識我啝。
一碗拉麪850 yen，圍返港紙都只係64蚊。
我由香港飛去慕尼黑轉機去柏林。
呢個官員用公款買樓，抵佢坐監。
謝大俠大情大性，佢夠欣賞你，為你洗幾十萬都在所不計。
呢樖樹長期受到風雨侵蝕，有隨時倒冧嘅危險。
你係咩人啊？竟然敢喺我地頭放肆！
去一次旅行閒閒哋都要幾千蚊，我冇咁多錢啊。
佢好識得保養自己，成六十歲望落都仲好後生。
今年聚集咗好多人一齊喺度奏樂，真係好壯觀 。
去一間新學校做開荒牛，升職嘅機會會大啲。
要由主婦變做職業女性，實在唔係一件容易嘅事。
淨係啲家頭細務就搞到我成日都唔行得開喇。
冇幾多個香港人可以遠距離投身香港嘅運動。
電視台錄得連年虧損，流失大量觀眾，睇嚟都係氣數已盡㗎喇。
與其買張國際電話咭，不如打IDD啦。
廣東話好易學㗎咋，唔使驚入唔到手。
仔大仔世界囉，做阿媽嘅邊度管得咁多吖？
佢係個好好嘅女仔，你要好好珍惜佢。
李大文冇讀過大學，佢知道陳小姐係博士之後就知難而退，唔敢再約佢。
我冇咩求㗎，飽我唔死餓我唔親，安安定定就夠。
唔揾你哋兩個一齊影相，都唔知你哋原來咁老友。
尋晚我間屋俾人老爆，唔見好多嘢。
你咁大個人，仲點用浴盆沖涼啊！
佢要求對方賠償一百萬去補償佢所受嘅虐待。
你係咪搭錯線啊？我哋都唔係講緊呢樣嘢。
佢係呢度地頭蟲，應該唔會點你行條錯嘅路。
阿媽話喉嚨痛用鹹柑桔沖水飲，好快就冇事。
小明好鍾意唱歌，所以加入咗學校嘅合唱團。
事情嘅始末係點㗎？你講清楚俾我聽啦。
記者去到醫院嗰時，姑娘已經同死者打咗包，送咗入殮房嘞。
安撫咗咁耐，佢嗰股怒氣終於退咗喇。
喇叭開得太大聲嘅話，啲聲會失真㗎。
呢個遊戲要整體合作先可以完成。
佢兩個成日喺大家面前攬攬錫錫，真係睇見都毛管戙呀。
一名男子喺旺角遭到戴口罩嘅刀手追斬。
嗰次地震嘅倖存者好多都仲活喺苦痛之中。
你月頭就唔見咗張地鐵月票，真係唔抵。
唔係個個都抵受到體操訓練嘅痛楚。
巴西只係俾荷蘭炒咗三球，已經好過上一場對德國㗎喇！
醫護人員要承受沉重嘅工作壓力，真係做到心力交瘁。
你係咪high大咗？係咁喺度大笑大叫。
呢張入場券可以俾你一日內無限次進出場館。
網民惡搞咗地鐵廣告，搞到上埋報。
你班人係咁逼我，我係唔會就範嘅，最多玉石俱焚。
有咩想要你照直同我講就得，唔使怕醜。
佢為咗掩人耳目，所以男扮女裝。
正話講緊開支，傾到離晒題，走咗去講車。
佢出出入入都揸住架勞斯萊斯，你都咪話唔把炮。
呢個係一個喺美國好出名嘅網站。
佢得唔到佢想要嘅嘢就嘟起個嘴㗎喇。
個袋茸茸爛爛咁，好心你換過個啦。
呢度靚到令人覺得好似置身於電視劇入面咁。
佢啱啱講咗一大段廢話，我根本就冇留心聽。
佢話隻雀仔俾人韞住好可憐，跟住就放走咗佢喇。
佢嘅漫畫畫功勁、故事正，好多人追。
做得成單生意固然好啦，做唔成咪當拓展人脈囉。
各位貴賓，酒席準備好喇，請移玉步去飯廳用餐。
只要捱過呢個嚴冬，我哋就有好日子過。
我同佢講拜拜，佢望都唔望我一眼，就粒聲唔出噉走咗。
原來係佢喺度煽風點火，唔怪之得我有咁多是非啦！
你喺公司搞咗咁大個大頭佛出嚟，你真係要諗諗點箍煲。
難得我哋幾個咁啱傾，真係酒逢知己千杯少，今晚一於不醉無歸！
呢款麪包望落好似好普通，但係製作工序其實一啲都唔簡單。
拎啲需要嘅布辦好喇，樣樣都拎好冇品㗎。
好多捐款其實都俾啲官員落晒格，得好少可以去到災民手上。
咁落力做咩吖，咪盞係嘥心機捱眼瞓！
媽咪無微不至噉照顧我哋，我哋好應該孝順佢嘅。
新年通常都會食唔同嘅糕，而蘿蔔糕可以話係最受歡迎嘅。
隻嘢一個地圖炮車埋嚟就全隊死晒啦。
你哋啱啱先識，又會咁好傾都有嘅！
你將嗰幾件事串埋一齊睇，就知佢唔係好人嚟喇。
條裙買咗返去發覺唔啱嘅話，可以拎返嚟換其他貨品，到時補返個差價就得㗎喇。
就算佢得罪過你，你都唔使打得咁狼死架！
平時講到自己幾咁愛國，上次水災唔見佢捐錢？
佢轉過幾次行，都係做唔嚟，最後都做返老本行。
呢座博物館嘅樓齡超過六十年喇！
二次大戰，為咗逃避日軍，我父母就走難嚟咗香港嘞。
如果你真係噉諗嘅話就弊傢伙喇！
佢筆下嘅名畫，就係當時異軍突起嘅普普藝術嘅代表作。
你話三年。三年之後又三年，三年之後又三年，十年都嚟緊頭啦老細！
你哋呢班廢物，三個打一個都輸，仲有臉番嚟見我？
呢隻塗改液要等咁耐先乾，唔怪得而家冇人用啦。
佢哋喺你屋企白食白住，你唔嬲嘅咩？
春天嘅時候，邊度都係咁生氣勃勃。
呢度亂糟糟，行出嚟嗰陣小心啲呀。
個壺造得唔好，斟茶時不時會漏水。
呢啲粵語長片好反映到當其時低下階層嘅生活境況㗎。
佢嘅設想走得好前，即使有先見之明，都要過咗好長時間，等到印證咗嘞，大眾先至認同。
佢呢幾日行為怪誕，好似撞邪噉。
唔好成日神化套劇啦，出到亞洲咪又係冇人識。
你升咗做經理嘛，你大晒啦而家，開心啦？
高官以旋轉門加入某發展商，引發爭議。
佢做嘢好努力，一年就做咗總編。
呢間公司畀咁高人工，簡直係擋唔住嘅誘惑，搞到我好想跳槽。
小慧份人好慢熱，唔會第一次見面就噉熱情。
睇落完全唔似一隻狗喎。你畫緊啲乜?
我哋嘅生產線品質受到嚴格嘅監控。
我食晏嗰時有啲空檔，可以去醫院探吓佢。
北極熊為咗適應極地嘅嚴寒天氣，有層好厚嘅皮毛同脂肪。
個WiFi又死咗喇，重新開過部router啦！
佢撻咗自己個職級出來，成間office即刻靜晒。
呢間中心提供嘅設施包括網球，高爾夫球同埋保齡球等等。
唔好再戲弄佢喇，佢已經好慘喇。
y等於x二次係唔係一個function呢？
Kenny係你男朋友嚟㗎，你噉樣同佢嘅死對頭公司合作喎，手指拗出唔拗入，因住佢嬲你啊。
成架巴士差啲反車，死過返生真係好彩。
有啲人認為賭波合法化會敗壞社會風氣。
部份影評人對呢部電影嘅讚賞言過其實。
呢間公司無故裁員，有好多人去勞工處投訴。
大家覺得異地戀work唔work？
我諗住攤凍件事，等大家冷靜落嚟先再諗下點處理。
好多北歐國家都會裝上旋轉門，令室內同室外空氣隔絕。
蟲災喺兩個月後又爆發，農作物再受威脅。
我一開始就已經成手萬子，好快就食咗糊。
登記做會員就送一個月額外服務畀你，試用期結束前都唔使錢。
今次又引發咗另一輪關於安樂死嘅爭論。
老師一步一步引導學生思考人生。
佢因為無保釋金，於是成晚就喺臭格度過。
佢平時又話自己幾有善心，點知一講到捐錢就口爽荷包𣲷。
個廁所塞咗，我要揾個廁所泵泵返通佢。
劉老師上堂講嘢好生動，個個都好專心聽書。
嗰個喺交通意外受傷嘅男人瞓咗喺地度。
我對你一片丹心，換來的只有一片苦心。
最新嗰集嘅《科學》雜誌好猛料喎，講銀河系中心嘅超大黑洞。
唔撚知啊！唔撚記得喇！唔撚想同你講嘢，咪撚煩我！
科學家研究緊令人長壽啲嘅方法。
佢行出車站，好快就喺人群裏面消失。
你唔可以要求完美嘅，十隻手指都有長短啦。
送一份厚禮俾你，多謝你做我哋嘅媒人。
小明最近性情大變，發生咗咩事？
經濟唔好，最受影響嘅就係草根階層嚹。
你發咗電郵俾佢咪得囉，使乜再打電話咁多餘啊？
我同佢嘅錢加埋總共有三百八十蚊。
我摙住佢喉嚨，佢透都透唔到氣。
你唔可以去舞會呀？噢！真係可惜喇！
呢間舖頭最出名嘅就係鳥結糖，佢啲鳥結糖又易咬又唔太甜。
我認為唐詩同宋詞嘅文學地位不相伯仲。
根據雷達數據，聽日會落雨嘅機率大概係百分之七十。
呢個明星呢排當紅，檔期排得好密。
佢無論做咗咩都好，佢假假地都係你先生嚟㗎，你唔可以咁無禮貌。
阿Mike執導自己新歌嘅MV，邀請圈中好友參演。
佢份人好含蓄，有咩諗法都好少講出嚟。
你個人又靚女又大方得體，真係好到冇得頂。
佢係個反口覆舌嘅人，好難叫人信佢。
佢先生啱啱過咗身，佢一見到佢先生啲嘢就睹物思人。
嘩！你開到成八十咪咁快啊，小心俾人影快相啊！
個鉸et et聲喎，你俾啲潤滑油噴下佢啦。
頭先百貨公司一開閘啫，就有成班師奶衝入去盲搶啲特價貨。
呢班機會喺十分鐘後啓程前往倫敦。
兩個司機喺撞完車之後都傷勢嚴重。
佢借咗十萬蚊俾我，解決咗我嘅燃眉之急。
佢正職係做導遊，翻譯只係副業啫。
買手要喺外地短時間內完成工作，要有潮流觸覺同埋極強嘅體力。
而家都係用藥物暫時撳住佢個病㗎咋。
人非草木，少少唔捨得點都會有嘅。
得獎者將會得到一張來回三藩市嘅機票。
而家啲細路十零歲就咬住口煙，真係睇到都眼火爆。
今次比賽，我哋胸有成竹，一定贏嘅。
乜你份人咁柯箇㗎？成日投訴呢樣唔得，嗰樣唔好。
佢出晒名一毛不拔㗎喎，點會肯借錢比你。
若然冇揾出壓力源頭，好好紓壓，身心健康就會出現問題。
我去廣州開會，路經香港，所以嚟探下你囉。
今個學期我冇勤力讀書，以致我考到得好差。
鹹淡水交界嘅河岸十分適合紅樹林生長。
社教化嘅媒介通常包括家庭、朋輩、學校、傳媒等等。
個細路教極都唔聽話，我仲有咩符吖？
睇又唔睇得，打又唔打得，你真係做鬼都唔靈。
恐怖分子揚言要為佢哋戰死嘅兄弟報復。
同十六歲以下嘅女仔發生性行為係犯法㗎。
阿Sir，你扮夠未呀？都冇人掂過你，你唔好自己仆街插水搏同情先得㗎？
而家年年七一都派紫荊勳章，搞到荷蘭水蓋大貶值。
瓜子面顧名思義，就係一個人嘅面型好似瓜子咁樣。
法官認為證人喺庭上嘅口供唔可信。
選舉就嚟開始，啲候選人都積極幫自己做勢。
Alan分析到呢度，笑容雖然仍然好似對住老朋友咁，但實質面部肌肉相當僵硬。
佢食完啲菇就話條脷好揦，我驚佢中毒呀。
而家個個都凍薪，人人都唔想消費。
陳太乜你今日着到咁young嘅？
天變一時，人變一世！想要改變一個人嘅本性，真係好唔容易呀。
你一日返三份工，當自己係超人咩！
八月出世嘅人，唔係獅子座就係處女座。
教育界發起聯署，反對復考TSA。
我想買間大啲嘅屋，可以有一個客廳，再加一個飯廳。
鹼水粽通常會同砂糖或者糖漿一齊食。
偷完衫又偷錢，你都食得禾米多喇，今次一定唔會放過你。
呢排口罩供應緊張，市場更出現炒價。
呢間公司行啲咁嘅獎金制度，做又三十六，唔做又三十六，邊個會勤力做呀？
好犀利呀！典解嘅？典解會噉嘅？
佢講嘢成日講到一半就賣關子，認真到喉唔到肺。
孖釘班同學怕唔怕凍，我就唔知嘞。我淨係知佢哋嘅表演好精彩。
呢個花樽簡直係巧奪天工，唔怪得佢賣咁貴。
我勸佢哋唔好裝寬頻，56k已經夠。
呢個女仔都真係國色天香。佢一笑，世界都為佢而靜止。
海關人員喺一個旅客嘅身上搜出一包海洛英。
放學鐘聲一響，學生就魚貫而出，衝番屋企。
佢約我出街啫，但唔見得我就要應承去。
而家啲後生仔唔捱得，出到嚟捱世界唔夠一個月就話辛苦。
過咗十年，一班同學終於又相聚喇。
化妝化到成個大花面咁，好樣衰呀！
佢戰戰兢兢接受咗呢個重要嘅任務。
本身今日想出去食飯嘅，誰不知突然落大雨。
望住個仔做功課真係眼火爆，做完一兩題就話要食嘢，食完嘢又話要去廁所，正一懶人多屎尿。
其實要保護BB幼嫩嘅皮膚我覺得一年四季都要做，唔止冬天。
佢間公司因為冇咗一個競爭對手而得益。
條友見高拜見低踩，呢啲咁嘅人上位梗係快啦，可惜搞到眾叛親離呢。
今次港隊應戰西班牙隊，仲唔俾人炒返成十粒八粒？
頭先撳錯掣，唔小心cut咗你線。
你竟然撕爛張支票？你發咗癲呀？
當時只不過係無心插柳，估唔到好評如潮。
我唔清楚佢嘅底藴，你最好小心啲。
喺社會學上，都市政治經濟學派傾向用由上而下嘅方式去分析城市現象。
阿釗見義勇為，見到個女仔跳海就即刻落水救佢。
伊拉克戰爭期間，薩達姆政權被推翻。
啲稿個個都搞掂晒喇，爭你未交咋。
中咗毒唔一定要洗胃嘅，不如等醫生睇吓先啦。
仲諗住開完會同佢傾多兩句，點知佢話都冇咁快就走咗。
你畀人嚇到手揗腳震咁嘅，冇嘢下嘛？
阿明同廢柴阿松踢波，點可能係五五波吖？九一就差唔多。
出木杉係多啦A夢入面嘅高材生。
我哋都會記得老師語重心長嘅勸勉説話。
好囉喎！你個鹹蟲再眼甘甘望住我嘅話，我就告你性騷擾架喇！
呢個課程分初、中、高三個級別。
糖尿病嘅元兇其實唔係食得太多甜嘢。
呢個女仔好純品，你唔好教壞佢啊！
噉嘅人才領導層都唔識得重用，實在太過有眼無珠。
呢個電風筒雙重絕緣，可以帶入廁所用。
佢唔識控制情緒，一唔開心就歇斯底里噉大叫。
你噉做唔單止幫唔到佢，反而會阻住佢𠻹！
呢個細路仔太肥喇。除咗正餐，唔應該再食嘢。
請你記住自己係皇子嘅身分，講嘢做嘢都要自重。
噴呢隻殺蟲水，一定可以將曱甴趕盡殺絕嘅。
佢係大忙人嚟㗎嘛，梗係唔得閒聽你電話啦。
佢DSE考得唔係咁好，請你指點迷津，教下佢點排JUPAS著數啲。
嘆番個下午茶係忙裏偷閒嘅好選擇。
我呢一句摘自馬克思本《資本論》。
我琴晚失眠，所以今日個黑眼圈勁深。
我哋淨低冇幾多食物喇，將就下啦！
北京係中華人民共和國嘅直轄市。
佢收到小明嘅婚禮請柬，但係佢其實唔想去。
如果政府加税兩成，真係暴動都似。
而家處理傷口好少用黃藥水架啦！
我唔係鬧緊你喎，係你自己對號入座之嘛。
佢先生走咗先得一個月，未亡人就已經另結新歡。
好多家長為咗俾啲仔女入名校而走後門。
你阿叔而家破產，咪係個亂洗錢嘅人辦囉。
霎時間，我邊度揾咁多錢借俾你啊？
你比較下呢兩部相機，睇下邊部易用啲。
如果佢十點鐘都唔現身，我就唔等佢喇！
我哋而家嘅實力唔足以抗衡其他隊伍。
我哋未必能夠完全理解死難者家屬嘅切膚之痛。
由於佢堅持不懈嘅努力，佢得到咗事業上嘅成功。
個將軍利用四川嘅地形，以一千人守住敵人一萬人嘅入侵。
大地震發生咗之後，有好多流離失所嘅孤兒。
前方一陣騷動，全部人彳亍於原地，不敢上前。
蕩失路，點知揾到間咁好食嘅舖頭，真係錯有錯着喇。
佢披荊斬棘，艱苦奮鬥，先至有今時今日嘅成就。
唔係lag機我一定唔會輸囉，死垃圾電腦。
時間仲好寬裕，我哋應該做得切份Project。
由於天雨關係，我哋要終止一切户外活動。
阿松佢成日淨係睇啲鹹濕書，真係污穢！
近年不時有動物同市民喺郊區畀非法設置嘅捕獸器整傷。
你俾幾個月時間我，我一定揾到錢還返俾你。
123，紅綠燈，過馬路，要小心。（童謠）
首先，我哋邀請校長為畢業禮致辭。
你要man啲，啲女仔先會鍾意你㗎！
間戲院已經換咗畫，你鐘意嗰套戲冇得睇喇。
啱啱出面先落完雨仲使淋花？咪多此一舉啦。
老闆叫我哋要做下自我檢討，反省下平日工作上有咩不足之處。
你件衫巢到好似鹹菜噉，好心你就燙吓佢啦。
你又話商場門口等？我圍住個商場行咗一個框都揾你唔到。
呢兩個手袋睇落差唔多，我都唔知有咩分別。
今次金融風暴，金管局已經嚴陣以待，準備咗八十億外匯。
我食咗生冷嘢，所以肚瀉咗兩日。
呢位新進女歌手出道只不過兩個月，佢個名已經廣為人知喇！
今日我就要當住大家面前拆穿你塊假面具。
同母親節比，父親節幾時得嚟咁巴閉呀。
警署今日收到個包裹，入面懷疑係炸彈。
個政府實係屎忽痕，明明冇事都要推版權修訂案。
慶祝元旦最好就係一幫朋友出去倒數。
老師當年一席話，至今言猶在耳。
現任總統民望咁高，嚟緊選舉瞓喺度都贏啦。
沙田第一城啲保安鎖車速度係全地球最快。
嘩，你日日食老麥，齋唔齋咗啲呀？
颱風襲港，市民紛紛去超市搶購食品。
飛機發出求救訊號之後就失去踪跡。
因為嚟睇煙花嘅人太多，所以警方決定實施人潮管制措施。
個工程師認為呢個屋頂會隨時崩塌。
你出年都成四十勾啦，仲後生咩。
記住出發前檢查下架單車個迫力。
丁酉雞年大年初四仲係公眾假期，所以大家直至年初五先擺出「年初四噉嘅樣」。
阿敏同佢老公情變，分居緊，睇嚟都好難掹得返喇。
我上個禮拜去咗沙灘玩，曬到變咗兩截色。
一邊浸spa，一邊望住咁靚嘅景，爽啊！
我哋公司嘅target主要係年輕人。
等我當住大家面拆穿你嘅真面目啦！
你咪成日借啲意唔返學先得㗎，嘥晒啲學費。
老師一生作育英才，對教學貢獻良多。
要問就而家好問，唔好到時喺度阿吱阿咗摩洛哥，又話呢又話路喇。
我鬼有同佢拍拖！咪噏得就噏喎。
佢仲有成個鐘先到呀！我哋食住等啦！
網購真係sell方便，等你足不出户就買到。
頭先睇鬼片，我嚇到個心卜卜跳。
今日下晝可以一齊喺cafe漂書同交流。
所謂「亞洲四小龍」係指韓國、台灣、香港同新加坡。
咪咪摸摸慢到死，搞成個鐘頭都出唔到門口！
呢間公司冗員眾多，冇咩可能唔執笠。
黨媒唔會報呢啲新聞㗎，會有損佢哋黨嘅形象。
單嘢報咗出嚟，而家個個都認得你喇。
呢道菜睇起上嚟好易整，其實啲程序好繁複㗎！
呢個足球員喺呢場比賽一鳴驚人。
只要係佢想要嘅嘢佢都有本事得到。
我究竟點樣先可以擺脱呢個煩人呢？
父母唔可以成世跟住你㗎，你出去做嘢，好自為之喇！
支票上面，銀碼除咗寫阿拉伯數字之外，仲要用中文大寫數字或者英文寫一次。
我哋會向你提供三百萬捐款，以示我哋嘅一點心意。
做司儀係好睇響台上嘅應變能力。
最靚嘅風景，通常就晌橫街窄巷裏面。
而家又唔係要怪你，你咁躁做咩唧？
佢買咗啲舊嘅零件返去，諗住自己組裝一部電腦。
今年總共有56個學生獲頒發獎學金。
市面上好多中藥都標榜自己係由全天然嘅成份製成。
佢提過話想寫一本書，但係最後都不了了之。
噚日我唔記得帶遮，焗住要冒住大雨跑返屋企。
嗰隻喺度採緊花蜜嘅實係一隻工蜂嘞。
每次聽到呢首歌，我都會諗起你。
帶埋手提電話去行山，就萬無一失喇！
我都未開口，佢哋就已經爭住答咗。
喺良師嘅春風化雨之下，學生可以喺輕鬆嘅環境下學習知識。
佢平時成日笑，不過暗地裏佢成日喊。
阿基肥得滯，所以醫生命令佢節食減肥呀。
佢婆婆年紀好大，今年九十六歲。
九巴70線曾經係熱門牛河路線。
雖然現時佢哋未能夠從壓迫佢哋嘅國家分離，但係由對抗、僵持而生嘅國族獨立意識日漸成熟。
因為父母反對佢拍拖，所以佢決定離家出走。
佢好努力讀書，最後考全級第一。
有咗互聯網，好多資訊都可以喺彈指之間揾到。
條友西裝骨骨，估唔到私底下係個禽獸。
蹺埋雙手唔使做？想創你個心啊！
大文喺實驗室負責指導學生做實驗。
就算佢係我姪仔，我作為管理層都會公事公辦。
我係個鬥木佬，隨身有把鋸都好正常啫。
一日到黑顧住打機，啲功課唔使做啦？
個水喉開咁猛，啲水會fet到周圍都係。
佢呢啲牆頭草，一見對面部門唔掂就即刻向我哋靠攏。
我想check下我張咭仲有幾多錢。
有求於人嘅時候就要講啲好聽嘅説話。
香港嘅大中華派人士經常都同本土派人士發生論戰。
正如你所講，讀書唔係淨係為咗考試合格嘅。
佢心愛嘅玩具車唔見咗，好唔開心。
佢成日講人哋啲乜乜物物，我都聽到煩晒。
佢唔同你分手，都係因為你有利用價值！
你見佢咁面燶，就知自己講錯嘢啦。
部電腦軭咗，搞到我做唔到功課。
放假梗係約埋幾個雀友打返幾圈啦。
嬲霸霸咁樣，邊個踩親你條尾啊？
呢個實在係歷史遺留落嚟嘅悲劇。
容乜易一個唔小心仆崩咗個鼻㗎。
我成個鼻都係黑頭，睇落好似個士多啤梨。
呢個扶貧方案唔夠完善，仍然有好多人受唔到惠。
佢經常流鼻水，有可能患上鼻敏感。
總公司屬意由你出任子公司嘅總裁。
同一班咁優秀嘅團隊共事，與有榮焉。
兩棲類動物能夠喺水中同陸地上生活。
喺流感季節裏邊，大家應該加倍注意衞生。
佢嘅表演出神入化，令人嘆為觀止。
你唔好自己一輪嘴噉講，畀機會人哋講下。
蘇亞雷斯又發癲咬人搞到要停賽，搞到班主有啲想賣咗佢。
基本法係政府話點解讀就點解讀。
剩返啲咖啡倒咗佢啦，唔好再飲喇。
經過呢次教訓，我對小明已經係完全嘅信服。
大會喺廟宇舉行法事祈福，點燈獻供。
餐餐都油炸鬼送粥，小心肥死你呀！
美美真係好樂觀，遇到挫折從來唔會自怨自艾。
佢後生嗰陣係脱星，之後做咗政治家。
哥哥同細佬啲襪撈亂晒喇！你分返開佢啦！
你做嘢咁就住就住唔得㗎，要大膽啲、爽快啲。
科學家鍥而不捨追查病毒嘅源頭。
今日個比賽原來去到要齋坐成朝先開始，早知我就唔去啦！
我電腦個喇叭啲聲好空洞，係時候要換喇。
班細路響度We哇鬼叫，我就嚟聾喇。
你淨係喺到剝花生，又唔幫手阻止佢地鬧交。
琦琦唔見咗佢心愛嘅毛公仔，喊咗成半日。
嚟緊放暑假，你有無諗住揾暑期工？
記住你隻眼仲有問題㗎，唔好咁傷神喇。
